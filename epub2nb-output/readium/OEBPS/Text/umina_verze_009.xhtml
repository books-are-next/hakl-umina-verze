<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>umina_verze-4</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body xmlns:xml="http://www.w3.org/XML/1998/namespace" id="umina_verze-4" xml:lang="cs-CZ">
<div class="Z-kladn--textový-r-meček"><p class="MLP_text_bez1radku_-B- ParaOverride-1"><span class="MLP_znak_tucne_11b">&nbsp;</span></p>
<p class="MLP_text_bez1radku_-B- ParaOverride-1"><span class="MLP_znak_tucne_11b">&nbsp;</span></p>
<p class="MLP_text_bez1radku_-B- ParaOverride-1"><span class="MLP_znak_tucne_11b">&nbsp;</span></p>
<p class="MLP_text_bez1radku_-B- ParaOverride-1"><span class="MLP_znak_tucne_11b">A&nbsp;tak jdete bok po boku</span></p>
			<p class="MLP_text_bez1radku ParaOverride-1">Lysolajským údolím. Postava vedle tebe svižně rázuje, chvílemi mírně vrávorá. Problém jí, zdá se, dělají zvýšené obrubníky. Tu a&nbsp;tam škrtne podrážkou o&nbsp;žulu. S&nbsp;lupnutím prolamuje kolena.</p>
			<p class="MLP_text ParaOverride-1">Máš co dělat, abys jí stačil. Neodvažuješ se na ni promluvit, abys ji třeba nějak nedestabilizoval, nezměnil nastavení. Jít a&nbsp;mlčet je divné, nicméně asi nejlepší řešení. I&nbsp;tak pociťuješ vrcholný nelad. Pálení žáhy, nauzeu, celkovou vnitřní nevyváženost a&nbsp;hlavně úporný fyzický odpor. Prostor se ti houpe před očima.</p>
			<p class="MLP_text ParaOverride-1">Vlevo les, vpravo vily, privátní hotely, tmavé mazlavé pozemky. Sem tam pancéřovaná brána, za ní střecha milionářské pevnosti.</p>
			<p class="MLP_text ParaOverride-1">Drobný déšť, mlha. Jméno ulice nikde žádné. Korony veřejného osvětlení zahýbají v&nbsp;oblouku do neznáma. Vzduch voní silicemi, esencemi, jehličím, mokrým štěrkem, nevyvezeným odpadem a&nbsp;doutnajícím plastem. V&nbsp;zahradách hopkají ptáci. Nacucané jehnědy přetékají přes kovové ploty.</p>
			<p class="MLP_text ParaOverride-1">„Pardon,“ ozve se bytost vedle tebe mlaskavě gumovým hlasem&nbsp;– jako by hovořila zpod plynové masky. „Dlouho éfr&nbsp;– áff… jsem nemluvila, to se, prrf, zlepší… Jste ze mě neklidný? Jsem nápadná?“</p>
			<p class="MLP_text ParaOverride-1">„Jste v&nbsp;pořádku,“ řekneš tónem, jaký jsi u&nbsp;sebe dosud neslyšel.</p>
			<p class="MLP_text ParaOverride-1">„Nemám informaci, kam jdeme.“</p>
			<p class="MLP_text ParaOverride-1">„Já taky ne,“ říkáš.</p>
			<p class="MLP_text ParaOverride-1">Osmělíš se pohlédnout jí do tváře. Mírně zdvižený nosík, pleť suchá, matně nažloutlá. V&nbsp;podstatě fešný profil. Na makovici drn vlasů sčesaných do čela.</p>
			<p class="MLP_text ParaOverride-1">Švihem k&nbsp;tobě otočí tvář. Z&nbsp;obličeje děsivě podobného lidskému na tebe hledí prázdné panenky. „Neobávejte se,“ huhlá. „Bude to lepší… Hydratace, koupel, úprava oběhu. Dnes vydržte transport, pak to bude lepší, hm.“</p>
			<p class="MLP_text ParaOverride-1">„Můžeme jít pěšky?“ ptáš se jazykem, který jako by nefandil samohláskám.</p>
			<p class="MLP_text ParaOverride-1">„Jak daleko?“</p>
			<p class="MLP_text ParaOverride-1">„Podél řeky, přes most, kolem nádraží… Pět&nbsp;– šest kilometrů.“</p>
			<p class="MLP_text ParaOverride-1">„Lepší jet autobusem,“ zabublá.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Dojdete k&nbsp;zastávce</span></p>
			<p class="MLP_text_bez1radku ParaOverride-1">v&nbsp;zatáčce pod vilami. Jste na ní sami. Déšť ustal. V&nbsp;pouličním světle má vše kolem vás barvu třpytivé moči. Z&nbsp;mlhy vonící spáleným dřívím vystupují zábradlí, ploty, hromady tvárnic, zaparkované vraky aut, červeno-bíle pruhované zábrany kolem výkopů. Na kopci nad vámi září osvětlený kostelík svatého Matěje.</p>
			<p class="MLP_text ParaOverride-1">V&nbsp;listí se honí vítr. Na postavě stojící vedle tebe občas ve větru zabrká plášť.</p>
			<p class="MLP_text ParaOverride-1">Stoupneš si bokem, abys na ni nemusel koukat. Vlny husí kůže ti putují od krku ke kříži. Je ti, jako bys požil plejádu alkaloidů z&nbsp;čeledi datura. Atropin, skopolamin. Aktivní nevolnost, která není pod kontrolou.</p>
			<p class="MLP_text ParaOverride-1">Zčistajasna v&nbsp;tobě vybuchne rozhodnutí. Ať je to, co je to, nechceš to. Tasíš telefon, po straně mačkáš Smrťákovo číslo. Je mimo signál. Držíš zahřátou placku v&nbsp;kapse, co chvíli zkoušíš další telefonát.</p>
			<p class="MLP_text ParaOverride-1">„Jsou rádi, že se mě zbavili,“ podotkne společnice ztraceně. „Vydržte pár dní&nbsp;– prosím.“</p>
			<p class="MLP_text ParaOverride-1">V&nbsp;dálce se ozve hudrování naftového motoru.</p>
			<p class="MLP_text ParaOverride-1">„Jede autobus,“ huhňá. „Nastoupíme a&nbsp;pojedeme, ano?“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Matně zářící krabice</span></p>
			<p class="MLP_text_bez1radku ParaOverride-1">brzdí. Nastoupíte. Vzadu pár halasících skupin, vpředu několik solitérů úporně zabraných do pozorování krajiny. Sedáte doprostřed. Houpáni v&nbsp;horkém nálevu rozpačitého mlčení hledíte do tmy.</p>
			<p class="MLP_text ParaOverride-1">Měj rozum, říkáš si, jde o&nbsp;něco z&nbsp;tohohle světa. O&nbsp;něčí vyražení, fór. Vyklube se z&nbsp;ní Smrťákova pravnučka, srandistka, schovanka, divadelnice, studentka, stážistka, zkrátka živá ženská. Zasmějete se, dáte si cider a&nbsp;pustíte si muziku.</p>
			<p class="MLP_text ParaOverride-1">Bytost se frkavě zasměje, jako by věděla, co ti táhne hlavou.</p>
			<p class="MLP_text ParaOverride-1">Mám tě, potvoro! Stroj by reagoval jinak. Zlehka jí hodíš ruku kolem ramen. Nehne to s&nbsp;ní. Je absolutně zticha. Občas vdechne, vydechne, z&nbsp;úst jí vylétne krátké: „Aa,“ když náprava drcne.</p>
			<p class="MLP_text ParaOverride-1">Sundáš ruku, maně si prohlédneš její profil. Nosánek má výtečný&nbsp;– přidrzlý raťafák, francouzsko-italský šňupec. Jasná věc&nbsp;– normální ženská. Hraje to skvěle, to jo. Přesnost v&nbsp;pohybech, nepředvídatelnost, toporné reakce, nejistota.</p>
			<p class="MLP_text ParaOverride-1">„Máte jméno?“ ptáš se.</p>
			<p class="MLP_text ParaOverride-1">„Ou&nbsp;– nemusí vadit, když mlčíme,“ informuje tě. </p>
			<p class="MLP_text ParaOverride-1">„Jmenujete se nicméně ňák?“ trváš, nevěda čeho se chytit.</p>
			<p class="MLP_text ParaOverride-1">„Jsem Uma Druhá.“</p>
			<p class="MLP_text ParaOverride-1">„Proč Druhá?“</p>
			<p class="MLP_text ParaOverride-1">„Druhý prototyp. Uma&nbsp;– Umělá žena.“</p>
			<p class="MLP_text ParaOverride-1">„Kde je první prototyp?“</p>
			<p class="MLP_text ParaOverride-1">„Nevím. Jsem váš společník&nbsp;– nic víc.“</p>
			<p class="MLP_text ParaOverride-1">Její akustika připomíná starodávnou dětskou hru, kdy jeden huhňá do trubky zábradlí, zatímco druhý tiskne ucho k&nbsp;otvoru o&nbsp;deset metrů dál. Vlhké mlaskání a&nbsp;nesrozumitelné dozvuky&nbsp;– to musela trénovat dlouho.</p>
			<p class="MLP_text ParaOverride-1">„Vynasnažím se vás nezklamat, byť nevím, co ode mě čekáte,“ říkáš.</p>
			<p class="MLP_text ParaOverride-1">„Vynasnažte,“ odvětí hlubokým prsním basem.</p>
			<p class="MLP_text ParaOverride-1">„Vy máte rozsah, panečku.“</p>
			<p class="MLP_text ParaOverride-1">„Tři a&nbsp;půl oktávy.“</p>
			<p class="MLP_text ParaOverride-1">„Má poklona.“</p>
			<p class="MLP_text ParaOverride-1">„Co je <span class="MLP_znak_kurziva_11b">má poklona</span>?“</p>
			<p class="MLP_text ParaOverride-1">„Vyjádření pochvalné emoce.“</p>
			<p class="MLP_text ParaOverride-1">„Ne,“ odvětí, „to znamená, že se <span class="MLP_znak_kurziva_11b">klaníte</span><span class="CharOverride-2">&nbsp;</span>– komu?“</p>
			<p class="MLP_text ParaOverride-1">„Vašim třem oktávám.“</p>
			<p class="MLP_text ParaOverride-1">„My teď jedeme kam?“ mění téma.</p>
			<p class="MLP_text ParaOverride-1">„Ke mně domů.“</p>
			<p class="MLP_text ParaOverride-1">„Ano. Tam se dám do pořádku a&nbsp;asi půjdeme spát.“</p>
			<p class="MLP_text ParaOverride-1">„Spát?“</p>
			<p class="MLP_text ParaOverride-1">„Vy nespíte?“</p>
			<p class="MLP_text ParaOverride-1">Otázka tě vyleká, potěší, vyleká a&nbsp;znovu potěší. Jedno je jasné&nbsp;– je to holka. Lidská samice, homo erectus. Proč a&nbsp;nač to hraje, je v&nbsp;tuhle chvíli buřt.</p>
			<p class="MLP_text ParaOverride-1">Zbytek jízdy proběhne bez dalších pokusů o&nbsp;rozhovor. Lidská náplň nočních spojů je zaujata hýkavým bordelem a&nbsp;elektronickou komunikací. Stačí odvést schovanku do bezpečného kouta na zadní plošinu. Přece jen se totiž chvílemi stylizuje trochu střeleně. Cuká hlavou, škytá, nepřirozeně protáčí pravou lopatku. Opřeš se břichem o&nbsp;tyč, ona též.</p>
			<p class="MLP_text ParaOverride-1">Hledíte ven. Na Nuselské je rušno. Jekot, hádky, městská policie, halekání, obviňování, strkání, sanitky, řinkot skla. Barový, drogový a&nbsp;kapsářský sektor má provozní špičku.</p>
			<p class="MLP_text ParaOverride-1">Na výhybkách to s&nbsp;vámi tvrdě hází.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Procházíte parkem</span></p>
			<p class="MLP_text_bez1radku ParaOverride-1">k&nbsp;tvému bydlišti. Protahuješ krok, abys kompenzoval výkon amazonky. Kráčí jako na jehlách&nbsp;– rychle, exaktně, nezničitelně. Co je to za kafkárnu, říkáš si. Kdo tě k&nbsp;tomuhle, bláznivko, přemluvil?</p>
			<p class="MLP_text ParaOverride-1">Rozhlížíš se, jestli si někde poblíž v&nbsp;zaparkovaném offroadu neprskají do dlaní dědek s&nbsp;Rašnou. To by mělo konečně smysl. Vidíš však jen zmáčené jilmy, hloučky povykujících nočňátek, prázdné Fabie.</p>
			<p class="MLP_text ParaOverride-1">Z&nbsp;mlhy se vynoří dům, kde bydlíš.</p>
			<p class="MLP_text ParaOverride-1">V&nbsp;přízemí pach připáleného zelí hlásí, že je Ponděláková po večeři a&nbsp;nasává víno od Vietnamce.</p>
			<p class="MLP_text ParaOverride-1">Stoupáte po schodech.</p>
			<p class="MLP_text ParaOverride-1">Před nebožtíkovým schodištěm zaváhá. Aby ne, před ním zaváhá každý. Mrkne na tebe. Pokrčíš rameny, ukážeš vzhůru. Vteřinku zírá do prázdna, pak se chytne kovových úpon, odrazí se a&nbsp;vyšplhá po ochranném koši zvenčí. Trénovaná lýtka, funkční pohyby, posilovna, aikido, musado, lezení po skalách, výrazový tanec, plavání, tak něco.</p>
			<p class="MLP_text ParaOverride-1">V&nbsp;předsíni shodí boty, kabát, šálu. O&nbsp;dvě čísla větší svetr si ponechá. Až teď si všimneš, že držela celou dobu bachratou plátěnou tašku. Přidřepne k&nbsp;ní, štíhlou rukou se prohrabuje v&nbsp;tubách, kartónech.</p>
			<p class="MLP_text ParaOverride-1">„Smím jít někam, kde budu sama?“ buhňá s&nbsp;obličejem skloněným k&nbsp;obsahu.</p>
			<p class="MLP_text ParaOverride-1">„Samozřejmě,“ říkáš. „Koupelna je vpravo, světlo vlevo.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Pečlivě nasloucháš,</span></p>
			<p class="MLP_text_bez1radku ParaOverride-1">jak chrastí předměty sypané ze zavazadla, jak šustí odhazované svršky, jak funí, tiše jíká, ťuká kartáčky, cinká plechovkami. Pouští vodu. Snad až moc naplno a&nbsp;hlavně dlouho. Nač, doboha, tolik vody?</p>
			<p class="MLP_text ParaOverride-1">Hlavně klid, říkáš si. Chvilku tu hru budete hrát, načež s&nbsp;ní začneš mluvit jako člověk, udeříš na citlivou strunku, rozesměješ ji, rozpláčeš, zkrátka to vzdá&nbsp;– a&nbsp;pak? Popijete, pohovoříte a&nbsp;doprovodíš ji na nočku, případně zacáluješ taxi.</p>
			<p class="MLP_text ParaOverride-1">Vyndáš ze skříně láhev wild turkey. Odkroutíš uzávěr, dáš si důkladný hlt.</p>
			<p class="MLP_text ParaOverride-1">V&nbsp;tu chvíli vstoupí do pokoje. Praští sebou do křesla, mrskne nohu přes nohu. Triko, sukně, tlusté ponožky. Umyté vlasy střapatě trčí kolem bledého obličeje. Trocha krému, make-upu nebo čeho. Každopádně z&nbsp;ní teď vyzařuje přímo dračí krása. V&nbsp;garáži vypadala jako mrtvola, cestou jako sádrová socha a&nbsp;teď toto.</p>
			<p class="MLP_text ParaOverride-1">Raději si znovu přihneš.</p>
			<p class="MLP_text ParaOverride-1">„Dáte si taky?“ ptáš se.</p>
			<p class="MLP_text ParaOverride-1">„Co si dám taky?“</p>
			<p class="MLP_text ParaOverride-1">„Alkohol.“</p>
			<p class="MLP_text ParaOverride-1">„Dám si.“</p>
			<p class="MLP_text ParaOverride-1">Naléváš jí. Pokusíš se s&nbsp;ní přiťuknout, což ignoruje. Uchopí sklenku, zakloní hlavu, vystaví bílé hrdlo, zvrhne ji do sebe. Ohryzek vykoná krátký pohyb.</p>
			<p class="MLP_text ParaOverride-1">„Á,“&nbsp;řekne „Alkohol mám ráda, příjemně zahřívá.“ </p>
			<p class="MLP_text ParaOverride-1">To věřím, kotrmelíno. Vstřebáváš ho, jak vidím, s&nbsp;nadšením. Reflektory ti svítěj jak chřestýšovi.</p>
			<p class="MLP_text ParaOverride-1">„Hele, hrajete to fakt věrohodně,“ chválíš výkon. „Chvílema z&nbsp;vás až jde strach.“</p>
			<p class="MLP_text ParaOverride-1">„Strach?“</p>
			<p class="MLP_text ParaOverride-1">„Jste hodně přesvědčivá.“</p>
			<p class="MLP_text ParaOverride-1">„Nerozumím.“</p>
			<p class="MLP_text ParaOverride-1">„To nevadí.“</p>
			<p class="MLP_text ParaOverride-1">„Jak to, že nevadí, když nerozumím?“</p>
			<p class="MLP_text ParaOverride-1">„Myslím, že rozumíte… Heleďte, dal bych v&nbsp;tomhle stylu ještě hodinku a&nbsp;pak to zrušme, což? Až si budeme normálně povídat, zajímalo by mě, kdo přesně je Smrťák, kdo je Rašna, co to všechno znamená a&nbsp;proč zrovna já…“</p>
			<p class="MLP_text ParaOverride-1">„Smrťák je můj náhradní otec. Zřejmě jste se mu jevil jako vhodný objekt.“</p>
			<p class="MLP_text ParaOverride-1">„Objekt?“</p>
			<p class="MLP_text ParaOverride-1">„Mm.“</p>
			<p class="MLP_text ParaOverride-1">Možná je nafetovaná, možná bláznivá. Každopádně prazvláštně krásná. Krásná, až se ti svírá žaludek. </p>
			<p class="MLP_text ParaOverride-1">„Potřeboval bych se vás dotknout,“ vypadne z&nbsp;tebe. </p>
			<p class="MLP_text ParaOverride-1">„To snad ne,“ zní klasická reakce.</p>
			<p class="MLP_text ParaOverride-1">„Ruku aspoň.“</p>
			<p class="MLP_text ParaOverride-1">„Co s&nbsp;rukou?“</p>
			<p class="MLP_text ParaOverride-1">„Podejte mi ji.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Hebká pokožka, pružné vazivo,</span></p>
			<p class="MLP_text_bez1radku ParaOverride-1">přiměřený stisk, v&nbsp;němž nicméně schází obvyklá lidská deviza&nbsp;– pot, náznak nejistoty, přehnané jistoty, nic.</p>
			<p class="MLP_text ParaOverride-1">„Nemusíte se mě bát,“ konejší tě. „Víc bát bych se měla já vás.“</p>
			<p class="MLP_text ParaOverride-1">„Proč byste měla?“</p>
			<p class="MLP_text ParaOverride-1">„Víte, jací jsou lidé.“</p>
			<p class="MLP_text ParaOverride-1">Mlčíš, neschopen mobilizovat hlasivky. „Já vám neublížím,“ řekneš.</p>
			<p class="MLP_text ParaOverride-1">„Jak to víte?“</p>
			<p class="MLP_text ParaOverride-1">„Nemám důvod.“</p>
			<p class="MLP_text ParaOverride-1">„Jenže vy nevíte, co mi může ublížit.“</p>
			<p class="MLP_text ParaOverride-1">„Sedněte si, prosím vás.“</p>
			<p class="MLP_text ParaOverride-1">„Jste nerad, že stojím?“</p>
			<p class="MLP_text ParaOverride-1">„Sezení je pohodlnější.“</p>
			<p class="MLP_text ParaOverride-1">„Postavila jsem se, protože vám chci říct dvě věci. První je prosba&nbsp;– zkuste se mě nebát. A&nbsp;druhá&nbsp;– hlavně se nebojte teď, když musíme jít spát. Lehnu si, kam mi řeknete, a&nbsp;nebudu se hýbat. Nedotknu se vás.“</p>
			<p class="MLP_text ParaOverride-1">Vyčistíš si zuby, ošplícháš hlavu, nohy, podpaždí, ohanbí, navlékneš se do hadrů, co aspoň přibližně připomínají noční úbor. Vracíš se do pokoje. Uma si nechala sukni, triko, ponožky.</p>
			<p class="MLP_text ParaOverride-1">Ležíte vedle sebe na nízkém letišťátku, Uma u&nbsp;zdi. Ačkoli je vlahá noc, postupně se pokrýváš potem. </p>
			<p class="MLP_text ParaOverride-1">„Vezměte si prášek,“ navrhne ti hlas ze tmy.</p>
			<p class="MLP_text ParaOverride-1">„Proč bych si měl brát prášek?“</p>
			<p class="MLP_text ParaOverride-1">„Osmdesát šest procent lidí ve vašem věku a&nbsp;situaci ho užívá.“</p>
			<p class="MLP_text ParaOverride-1">„Co víte o&nbsp;mém věku a&nbsp;situaci?“</p>
			<p class="MLP_text ParaOverride-1">„To, co vidím.“</p>
			<p class="MLP_text ParaOverride-1">Hrábneš do šuplete, chroupeš piluli. Tělo vedle tebe začíná pravidelně oddechovat. Najednou přestane. Dech žádný. Místo toho v&nbsp;ní tichounce žbluňká. Zneklidňující ženská&nbsp;– to se musí nechat. Přijít a&nbsp;usnout, to chce nervy a&nbsp;hlavně zadání. To není náhoda, ale trest, říkáš si. Trest za všechny, kterýms ublížil. Zklamal, obechcal, podvedl, ponížil, zapřel, odhodil.</p>
			<p class="MLP_text ParaOverride-1">Rozumné řešení by bylo vstát, vyklouznout ven, pročesat okolní ulice. Zjistit, kde ti dva parkují ten svůj jeep. Najít je, přijít k&nbsp;nim, zaťukat a&nbsp;říct: Pánové, dobrý! Doufám, že jste se pobavili, já toho mám tak akorát! Odvezte si ji, a&nbsp;to hned!</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Po ránu ti vedle postele</span></p>
			<p class="MLP_text_bez1radku ParaOverride-1">zuřivě bliká mobil. Akademická malířka Merxbauerová se nezdržuje formalitami a&nbsp;rovnou zajíkavě hlásí, že má na zbytek dne domluveného <span class="MLP_znak_kurziva_11b">milouna</span>, chtějí spolu do akvaparku a&nbsp;tak, a&nbsp;že by tě moc prosila o&nbsp;hlídání pejska, pokud je to aspoň trochu možné.</p>
			<p class="MLP_text ParaOverride-1">Posledních pár dnů je, zdá se, možné úplně všechno. Chraptíš, že nejsi proti, ať ho klidně přiveze&nbsp;– kdy asi?</p>
			<p class="MLP_text ParaOverride-1">Asi tak za hodinu.</p>
			<p class="MLP_text ParaOverride-1">Postava vedle tebe se pohne. Úlek ti promne srdeční sval. Za­pomněls, že tu nejsi sám.</p>
			<p class="MLP_text ParaOverride-1">Rozcuchané děvče shodí deku, vydechne, nadechne se, rovnýma nohama vstane a&nbsp;zamíří do koupelny. </p>
			<p class="MLP_text ParaOverride-1">Vrací se natřená, vyčištěná, uhrančivá, svěží. </p>
			<p class="MLP_text ParaOverride-1">„Nazdar,“ říkáš.</p>
			<p class="MLP_text ParaOverride-1">„Nazdar,“ opáčí.</p>
			<p class="MLP_text ParaOverride-1">„Co teda?“ ptáš se.</p>
			<p class="MLP_text ParaOverride-1">„Co teda s&nbsp;čím?“</p>
			<p class="MLP_text ParaOverride-1">„S&nbsp;váma.“</p>
			<p class="MLP_text ParaOverride-1">„Budu dělat to, co vy.“</p>
			<p class="MLP_text ParaOverride-1">„Takže nás čeká hlídání psa, pes je zvíře.“</p>
			<p class="MLP_text ParaOverride-1">„My máme psa?“</p>
			<p class="MLP_text ParaOverride-1">„Jedna známá mi ho občas svěřuje.“</p>
			<p class="MLP_text ParaOverride-1">„Tak se těším.“</p>
			<p class="MLP_text ParaOverride-1">„Na co?“</p>
			<p class="MLP_text ParaOverride-1">„Na psa. Co s&nbsp;ním budeme dělat?“</p>
			<p class="MLP_text ParaOverride-1">„Půjdem se s&nbsp;ním projít.“</p>
			<p class="MLP_text ParaOverride-1">„Ven?“</p>
			<p class="MLP_text ParaOverride-1">„Kam jinam.“</p>
			<p class="MLP_text ParaOverride-1">„Tak jo. Proč vám mám říkat Ef?“</p>
			<p class="MLP_text ParaOverride-1">„Jmenuju se František, Franta, Fanda, Ferko&nbsp;– asi proto.“</p>
			<p class="MLP_text ParaOverride-1">„Tak jo.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Přešlapuješ před domem</span></p>
			<p class="MLP_text_bez1radku ParaOverride-1">a&nbsp;čekáš na psa. Uma je nahoře, údajně se stydí poznávat nové lidi. U&nbsp;obrubníku brzdí zablácený citroen. Akademička vyskočí, vy­poulená, bledá, mrtvě černé vlasy jí vlají, krátce vycení křivé zuby, vytáhne ušatého šampióna, vrazí ti do ruky vodítko a&nbsp;vytřeštěně odjíždí za <span class="MLP_znak_kurziva_11b">milounem</span>.</p>
			<p class="MLP_text ParaOverride-1">Pes běží vzhůru po mastných schodech. Než dofuníš do patra, vymrští se na kovové schodiště, šplhá ke dveřím jako opice, strčí do nich čelem a&nbsp;je uvnitř.</p>
			<p class="MLP_text ParaOverride-1">Jakmile se dohrabeš na scénu, vidíš toto: Uma klečí na čtyřech a&nbsp;vine chlupáče k&nbsp;sobě. Oba po tobě hodí nepřítomným okem, načež podlehnou volání, jemuž sami nerozumějí&nbsp;– bezvýhradně k&nbsp;sobě přilnou.</p>
			<p class="MLP_text ParaOverride-1">Hladí ho od čumáku k&nbsp;ocasu, po žebrech, po břiše, po uslintané tlamě, s&nbsp;tendencí drbat objekt paralelně ze všech stran. Zrzavá srst chvílemi až srší.</p>
			<p class="MLP_text ParaOverride-1">Máš před očima obraz splynutí. Od vteřiny jsi tady navíc. Máš možnost dělat komentátora, chechtáka, tajit rozpaky, určovat směr vycházky, kupovat kafe, klobásku, panáka, snažit se pobavit, vklínit se. Chvílemi se ti zdá, že si z&nbsp;tebe dělají srandu. Pes se směje, ona se frkavě řehní, ňuchají k&nbsp;sobě, vrtí čumáky těsně u&nbsp;sebe.</p>
			<p class="MLP_text ParaOverride-1">Před dvěma nedělemi jsi neměl ani klíče od bytu a&nbsp;najednou máš rodinu&nbsp;– svěřeného psa a&nbsp;půjčenou holku.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Jdete Nuslemi podél Botiče na Výtoň, </span></p>
			<p class="MLP_text_bez1radku ParaOverride-1">džungle náletových dřevin chrastí ve větru. Nové a&nbsp;nové výhonky se derou zpod mastné rezavé půdy podél drolících se zdí.</p>
			<p class="MLP_text ParaOverride-1">Pak pěšky po náplavce kolem zakotvených šífů proměněných v&nbsp;bary. Minete Avoid, Mánesa, UMPRUM a&nbsp;pokračujete podle vody. Couráte dezintegrovaným karlínským poříčím. Kolkolem se tyčí nové skleněné megabudovy, velkoryse tvarované krabice určené k&nbsp;vytunelování nejpozději během příští povodně. Zbytek pláně zeje pustotou. Opuštěná cementárna slouží jako domov říčním rackům i&nbsp;jiným&nbsp;– dle molitanů, hadrů, matrací, kufrů, přístřešků a&nbsp;ohnišť.</p>
			<p class="MLP_text ParaOverride-1">Cvaknutím odpojíš vodítko. Osvobozený pes skotačí kolem Umy. Poskakují, točí se dokola, štěkají, skojíkají, chraplají, nenasytně se radují.</p>
			<p class="MLP_text ParaOverride-1">Cosi na ní tě trvale vyvádí z&nbsp;míry. Často vyhlíží, jako by nad něčím dumala. Jakmile se však na něco zeptáš, zjistíš, že nemyslí na nic. Je v&nbsp;pohotovostním režimu a&nbsp;čeká na podněty.</p>
			<p class="MLP_text ParaOverride-1">Chvílemi máš jasný, konkrétní dojem, že ji znáš od dětství.</p>
			<p class="MLP_text ParaOverride-1">Ocitáte se na Palmovce. Ze zvyku ji vedeš k&nbsp;restauraci U&nbsp;Horkých, k&nbsp;baráku, jenž si jako jediný uhájil původní cihlovou existenci uprostřed čerstvě dostavěných, prázdnotou zejících obřích openspaceů. Otevřeš dveře. Tmavá místnost plná lidského pachu vás přijme.</p>
			<p class="MLP_text ParaOverride-1">Uma drbe psa pod stolem, ty si povídáš s&nbsp;hostinskou. Je to součást strategie. Zatím dala Uma zkusmo řeč se dvěma prodavačkami, s&nbsp;číšníkem a&nbsp;s&nbsp;policistkou. Vždy se dostavila víceméně negativní reakce. Pražští Moravané, naturalizovaní Slováci, domestikovaní Balkánci, Slezané a&nbsp;ovšem i&nbsp;nemnozí původní Pražáci tvrdě visí na dodržování argotu. Na protahování samohlásek. Na infantilním ééé na konci věty. Na neskutečně pitomých, avšak precizně reprodukovaných frázích.</p>
			<p class="MLP_text ParaOverride-1">Verbální střety tedy raději včas podchycuješ a&nbsp;moderuješ. Sám trotl, vyrostl jsi mezi trotly, poloblázny a&nbsp;alkoholickými hovady. Jejich řeč znáš, jim se umíš zavděčit. Halekavě na sebe strháváš pozornost, abys zakryl Uminu dikci. Někdy křišťálovou, nemístně dětsky čistou, jindy výrazně gumovou.</p>
			<p class="MLP_text ParaOverride-1">Uma dává chlupáčovi pod stolem němé povely, ovládá ho, mluví s&nbsp;ním, sem tam ho okřikne. Zvíře lítá z&nbsp;kouta do kouta, skáče, plazí se, válí, šílí, předvádí se. Lidé cení od svých stolů spravované chrupy. Les rukou se ho snaží přivolat, pohladit.</p>
			<p class="MLP_text ParaOverride-1">Pán podobný kurátu Katzovi v&nbsp;civilu bez buřinky vás ozařuje žlutým úsměvem a&nbsp;bez ptaní vám poroučí panáky fernetu.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Kousek pod vilou,</span></p>
			<p class="MLP_text_bez1radku ParaOverride-1">kde obývát<a id="_idTextAnchor008"></a>e půdní hnízdo pod vikýřem, se nachází parkoviště částečně kryté zdí. Vždycky, když jdeš kolem, mrkneš tam, nezahlédneš-li Smrťákův jeep. Obsese, zlozvyk, tik a&nbsp;koneckonců hlavně logika&nbsp;– ti dva nezmizeli. Nutně je musí zajímat, jak ta jejich freak show pokračuje.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Uma spí,</span></p>
			<p class="MLP_text_bez1radku ParaOverride-1">ty sedíš v&nbsp;křesle a&nbsp;<a id="_idTextAnchor009"></a>posloucháš, jak dýchá. Odfukuje, budí se, neseš jí vodu, vyžádá si panáka bourbonu, chce tvoji ruku, chvíli ji žmoulá, jemně ti okusuje prsty, usíná. Být s&nbsp;ní je jako být se zvířetem, za které cítíš zodpovědnost, protože tě potřebuje. Celé hodiny a&nbsp;dny zapomínáš sledovat, jestli je mezi vámi rozdíl a&nbsp;jaký.</p>
			<p class="MLP_text ParaOverride-1">Vedle toho jsi plný více či méně pošahaných teorií. Jedna popírá druhou a&nbsp;všechny dohromady vylučují ze hry zdravý rozum. Teorie však nejsou hmatatelné, Uma ano. <span class="MLP_znak_kurziva_11b">Řečeno jinak, hlas pravdy má podezřelý vedlejší šelest, ale ti, co jsou jí nejblíže, nechtějí o&nbsp;tom nic slyšet</span>, říká Robert Musil, jehož tu nebožtík inženýr zanechal v&nbsp;knihovně hned vedle dvoudílného svazku Německá obrněná technika od Iva Pejčocha.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Na skříni v&nbsp;chodbě</span></p>
			<p class="MLP_text_bez1radku ParaOverride-1">stojí vzhůru kolama dva bicykly&nbsp;– tvoje stará Merida a&nbsp;dámský trek, který ti nechala na krku známá, co se vdala a&nbsp;kolo nechala plavat.</p>
			<p class="MLP_text ParaOverride-1">Sundáš vehikly, odvedeš je s&nbsp;vypuštěnými dušemi do servisu, poprosíš o&nbsp;výměnu hlavových složení, řetězů, zrezlých převodů, brzd, plášťů, čtrnáct dní čekáš, vyzvedneš je a&nbsp;vyvlečeš opět po schodech vzhůru.</p>
			<p class="MLP_text ParaOverride-1">Venku probíhají pozdně letní dny&nbsp;– optimální čas na sérii výletů třeba podél Labe.</p>
			<p class="MLP_text ParaOverride-1">„Umíte jezdit na kole?“ ptáš se Umy.</p>
			<p class="MLP_text ParaOverride-1">„Nevím.“</p>
			<p class="MLP_text ParaOverride-1">„Používáte jenom nohy, ruce a&nbsp;zadek, zbytek se veze.“</p>
			<p class="MLP_text ParaOverride-1">„Zkusím to.“</p>
			<p class="MLP_text ParaOverride-1">Snesete kola dolů. Uma nasedne, chvíli chytá balanc, načež to pochopí, šlápne do pedálů a&nbsp;je v&nbsp;luftu. Posléze tě dohání zezadu, neb objela blok, a&nbsp;mává, že to půjde.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Voláš známým do Šemanovic,</span></p>
			<p class="MLP_text_bez1radku ParaOverride-1">kam tě před časem srdečně zvali na chalupu. Ptáš se, zda byste je o&nbsp;víkendu nemohli s&nbsp;přítelkyní navštívit. Ve sluchátku chrastí vítr, praskají rozpaky. Vlažně souhlasí. Je jasné, že bude lepší pozdravit je, dát si kafe a&nbsp;vypadnout, případně nedojet až k&nbsp;nim. Ale jako latentní cíl jsou Šemanovice správným směrem&nbsp;– klidná cesta Polabím.</p>
			<p class="MLP_text ParaOverride-1">Uma se vyhoupne na oře, jako by jezdila odjakživa. Vymotáte se zadními uličkami a&nbsp;pěšinami podél potoků z&nbsp;města. Křovinaté stezky se střídají s&nbsp;vykotlanými silničkami. Betonové překlady se škvárovými cestami.</p>
			<p class="MLP_text ParaOverride-1">V&nbsp;polích poblíž Spolany v&nbsp;Neratovicích dominuje pach chemie zažrané hluboko do narudlé půdy. Při okraji polí trčí jako rezavý železný hmyz opuštěné zemědělské stroje. Tlustí chataři haraší v&nbsp;zahrádkách, nezbytnou kulisu tvoří jek cirkulárek.</p>
			<p class="MLP_text ParaOverride-1">Zničehonic se ti ve střevech obrátí balvan. Zachvácen prudkým střevním hnutím, stačíš jenom hodit kolo na zem. Ulevíš si v&nbsp;sežehlé, na klíšťata a&nbsp;hmyz bohaté trávě. Zpocen doháníš vzdalující se Umu.</p>
			<p class="MLP_text ParaOverride-1">Sotva ji doženeš, hne se v&nbsp;tobě další vlna. Dřepíš v&nbsp;řídké rudohnědé stepi, sleduješ kormorána. Na zpocené čelo ti sedají mouchy. Vysoké nebe, topoly, jedovaté potůčky, vlající lípy, suchopár. Všude plno ploštic.</p>
			<p class="MLP_text ParaOverride-1">Tentokrát na tebe Uma čeká. Jakmile dopneš zip, naskočí a&nbsp;jede. Šlapeš dva metry za ní, oddychuješ a&nbsp;sleduješ její lýtka&nbsp;– bílá, štíhlá a&nbsp;výkonná.</p>
			<p class="MLP_text ParaOverride-1">Motáte se krajem&nbsp;– Obříství, Kly, Labe, zadní trakty fabrik, ru­miště, ploty a&nbsp;zase Labe.</p>
			<p class="MLP_text ParaOverride-1">Slunce praží. Cesta ti bliká před očima. Začínáš toho mít dost. Je fakt, žes jel poslední delší cykloštreku někdy předloni. Zbrocen nezdravě čpícím potem šlapeš dvacet, třicet, padesát metrů za Umou.</p>
			<p class="MLP_text ParaOverride-1">Naštěstí vás zastaví bouda s&nbsp;nápisem <span class="MLP_znak_kurziva_11b">U&nbsp;Džudyho</span>. Ulepené lavice, venku sedící stavební dělníci hovořící halekavou srbochorvatštinou, pach vodky, vazelíny, bzučení much.</p>
			<p class="MLP_text ParaOverride-1">Dáváte si gulášovou polévku. Uma ti podstrčí svoji porci, sama si dá destilát.</p>
			<p class="MLP_text ParaOverride-1">Vyrážíte směrem na Dolní Beřkovice.</p>
			<p class="MLP_text ParaOverride-1">Gulášovka koná svoje dílo.</p>
			<p class="MLP_text ParaOverride-1">„Pomalu, ale přece se znovu blížíme k&nbsp;řece,“ povzbuzuje tě Uma, trpělivě čekající uprostřed sluneční výhně, zatímco opět dřepíš v&nbsp;suchých rákosinách. </p>
			<p class="MLP_text ParaOverride-1">„Právě jste složila báseň.“</p>
			<p class="MLP_text ParaOverride-1">„Nevím, co je báseň, ale pojeďme dál.“</p>
			<p class="MLP_text ParaOverride-1">„Já ňák nevim, jestli mám sílu pokračovat,“ přiznáváš.</p>
			<p class="MLP_text ParaOverride-1">Dívá se do mapy. „Šemanovice jsou už jenom osmnáct kilometrů odtud,“ těší tě.</p>
			<p class="MLP_text ParaOverride-1">„Asi to nezmáknu, mrzí mě to.“</p>
			<p class="MLP_text ParaOverride-1">„Najdeme teda vlak a&nbsp;vrátíme se,“ říká.</p>
			<p class="MLP_text ParaOverride-1">„Jo, jestli se nezlobíte.“</p>
			<p class="MLP_text ParaOverride-1">„Ráda bych se naučila zlobit, ale neumím to.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Čekání na motorák</span></p>
			<p class="MLP_text_bez1radku ParaOverride-1">uprostřed polí znamená několik fernetů ve prospěch družby Srbsko&nbsp;– Čechy s&nbsp;dalšími srbskými dělníky u&nbsp;další kořalečnické boudy. Řeč posléze ústí v&nbsp;hádku na téma Češi&nbsp;– Srbové, náznakem facek i&nbsp;objetí a&nbsp;nakonec siestou zakončenou za boudou v&nbsp;kopřivách.</p>
			<p class="MLP_text ParaOverride-1">V&nbsp;malátné atmosféře přirachotí souprava, brzdí, skřípí. Vyskočíte, nakládáte kola a&nbsp;jedete do Všetat, kde má navázat další lokálka.</p>
			<p class="MLP_text ParaOverride-1">Sedáte na zadní sedadla, bicykly opíráte o&nbsp;kolena. Do týla vám pere nemilosrdné slunce.</p>
			<p class="MLP_text ParaOverride-1">Před vámi za plexi přepážkou bivakuje cikánská rodina&nbsp;– otec, matka, neteře, hromada dětí všeho věku. Mohutný tatík svlečený do půl těla hledí nad obzor a&nbsp;dýmá z&nbsp;cigarety.</p>
			<p class="MLP_text ParaOverride-1">Matka přivede pár dětí k&nbsp;vám. Naříká, že se ve voze nedá vydržet, protože tam někdo hrozně smrdí, asi se vůbec nemeje. A&nbsp;že ten strojvedoucí na každý zastávce usne&nbsp;– že jsou z&nbsp;Libně, tam je eště daleko. Ptají se, jestli nevíme, kolik je hodin. Paní je hezká, trochu při těle, má střelené oči, a&nbsp;její děti běhají přes vagón jako vlci&nbsp;– vpředu se odrazí od kabiny řidiče, zavyjí, letí zpátky a&nbsp;dávají mámě pusinky, tisíce pusinek. Máma se směje, zároveň zuří a&nbsp;volá: „Stop! Di už! Konec líbačky! Di! Líbačka končí!“ Jejich táta svírá v&nbsp;obrovité mozolnaté pracce cigaretu bez filtru a&nbsp;dívá se do krajiny.</p>
			<p class="MLP_text ParaOverride-1">Cikánka si najednou sedá vedle tebe, dotýká se tě ramenem i&nbsp;prsem a&nbsp;přes půl vagónu ukazuje na starce s&nbsp;kufrem pod koleny: „Tfúj, ten smrrrdi! Viš? Copak ty lidi nevěděj, že nemaj tak smrrrdět?“</p>
			<p class="MLP_text ParaOverride-1">Máš tolik odvahy, že ji letmo pohladíš po ruce, abys ji zklidnil. To v&nbsp;ní probudí fúrii: „Máš tady frajerku, ne! Frajerko, dej mu baňu! Sahal na mě!“</p>
			<p class="MLP_text ParaOverride-1">Výzva je adresovaná ani ne tak Umě, jako hlavě rodiny. Chlap se otočí, pohlédne zahnědlýma očima na tebe, pak na Umu. Cikánka na ni pohlédne též a&nbsp;viditelně strne.</p>
			<p class="MLP_text ParaOverride-1">Všimli si jí. Něco neštymuje. Oba cosi drmolí. Značně rozrušeně. Nepochybuješ, že poznali její podstatu. Hrůznou, neuvěřitelnou, pohádkovou. Děs, ale žádný údiv. Prostě mullo. Upír. Bytost, která nežije z&nbsp;přídavků.</p>
			<p class="MLP_text ParaOverride-1">Poté se k&nbsp;vám přesune stařec v&nbsp;čepici se zeleným kšiltem, s&nbsp;mod­roučkýma upřímnýma očima, a&nbsp;důtklivě vám klade na srdce: „Nebavte se s&nbsp;černejma, jestli vás můžu poprosit. Vokradou vás jako mýho zetě! Von za to ještě sedí, že se s&nbsp;nima dal do holportu. Já bych vám moh vykládat, ale to vám hlavně řikám&nbsp;– nebavte se s&nbsp;nima!“</p>
			<p class="MLP_text ParaOverride-1">Situaci ozvláštní baba, nečekaně otevírající dvířka toalety, kde musela být zalígrovaná dobře padesát minut.</p>
			<p class="MLP_text ParaOverride-1">Třicetiletý průvodčí s&nbsp;dlouhými řídkými vlasy, na něž má naraženou čepici přes uši, se rozhodne zkontrolovat jízdenky.</p>
			<p class="MLP_text ParaOverride-1">Tím pádem na sebe strhne pozornost Moravačka, třímající v&nbsp;průhledném igelitovém pytlíku pár z&nbsp;posledních sil plujících akvarijních rybek. Nemá lístek, ale nabízí rybičky, tašku klobás, cokoliv&nbsp;– třebas i&nbsp;ten lístek že si koupí. Po chvíli k&nbsp;ní přisedá poďobaný kovboj, co ho před pár dny opustila holka. Tiše jí o&nbsp;tom vypráví. Moravačka si stěžuje, že je přetažená, že furt pracuje, že chce domů, že má novou tašku a&nbsp;že má žízeň.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Na obzoru kouří Neratovice.</span></p>
			<p class="MLP_text_bez1radku ParaOverride-1">V&nbsp;jedovatých dýmech stoupajících z&nbsp;chemičky pluje nedomrlé nazelenalé slunce. Kromě bezradného kovboje&nbsp;– ten by rád nějak zachránil Moravačku, ale neví jak&nbsp;– jste všichni rádi, že se zvolna blíží pražské předměstí.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">„Já bych se tak ráda šla projít…,“</span></p>
			<p class="MLP_text_bez1radku ParaOverride-1">vzdychá od té doby preventivně Uma. Jízda na kole ji totiž ani trochu nenadchla. Nezaujala ji role mlčícího šlapače. Minul ji půvab písčitých lesních cest, zrnitých asfaltek, říčních ramen, stulíků, koupališť, barů, dřevěných můstků. Neocenila lužní lesíky.</p>
			<p class="MLP_text ParaOverride-1">O&nbsp;to víc si zamilovala chůzi ve dvou po městě. Chodíte tedy. Když je čas, hodíte na sebe svršky přiměřené počasí a&nbsp;vyrazíte libovolným směrem. Bezcílně bloudíte po městských štrekách. Objevuješ kouty, kde jsi v&nbsp;životě nebyl. Rozpadající se novostavby, hroutící se pyšná prvorepubliková hnízda, v&nbsp;hampejzy transformované vily. Jindy volíte klasická místa, kam chodí obyvatelé běhat, honit skateboardy, házet klacky psům.</p>
			<p class="MLP_text ParaOverride-1">Chvílemi se ti po jejím boku ještě bez varování tu a&nbsp;tam zhoupne žaludek, máš tendenci dávit, zbavit se jí, utéct, ale zlepšuje se to. Podstatné je, že se máš vedle koho budit.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Couráte kolem slepého</span></p>
			<p class="MLP_text_bez1radku ParaOverride-1">ramene Vltavy v&nbsp;Libni. Učíš ji plivat do vody. Její sliny jsou nitkovité, vazce kanoucí, zelinkavě bílé, s&nbsp;nádechem malachitu.</p>
			<p class="MLP_text ParaOverride-1">„Víš, že tě podezírám, že seš živá?“ podotýkáš. </p>
			<p class="MLP_text ParaOverride-1">„Radši bys živou?“ opáčí.</p>
			<p class="MLP_text ParaOverride-1">„Jinou možnost si nedokážu představit.“</p>
			<p class="MLP_text ParaOverride-1">„Radši bys živou,“ vzdychne.</p>
			<p class="MLP_text ParaOverride-1">„Ale ani ne. Je to zvláštní hra, ale ne nudná.“</p>
			<p class="MLP_text ParaOverride-1">„Jsem ráda, že tě nenudím.“</p>
			<p class="MLP_text ParaOverride-1">„Jsi nejmíň nudná ženská, jakou jsem potkal.“</p>
			<p class="MLP_text ParaOverride-1">V&nbsp;odpověď roztáhne kypré rty. Její úsměv&nbsp;– trochu abstraktní, ne vždy přesně odpovídající situaci, zato absolutní. Raduje se celou bytostí&nbsp;– intenzivní záblesk, o&nbsp;němž těžko soudit, zda jde o&nbsp;emoci.</p>
			<p class="MLP_text ParaOverride-1">„Nejsem ženská,“ řekne.</p>
			<p class="MLP_text ParaOverride-1">„Zatím ti to nevěřím, ale zvyknu si.“</p>
			<p class="MLP_text ParaOverride-1">„Podívej,“ řekne a&nbsp;její oči se rozzáří nadzemským perleťovým leskem, v&nbsp;němž se nenachází ani náznak panenek. Načež protočí bulvy a&nbsp;zas má svoje kukadla. </p>
			<p class="MLP_text ParaOverride-1">„Ty vole,“ uklouzne ti.</p>
			<p class="MLP_text ParaOverride-1">„Kolik žen jsi poznal?“ zajímá ji mezi dvěma ultra přesnými plivanci.</p>
			<p class="MLP_text ParaOverride-1">Víš, co ji interesuje&nbsp;– minulost. Co obsahovala, jak se projevovala. Jaké měla parametry. Jestli a&nbsp;jak se měnily. Jestli něco z&nbsp;ní trvá, případně kde a&nbsp;jak. Do jaké míry určuje tvoje momentální chování.</p>
			<p class="MLP_text ParaOverride-1">„Žil jsi s&nbsp;nějakým člověkem?“ zajímá se.</p>
			<p class="MLP_text ParaOverride-1">„Žil jsem s&nbsp;tátou, s&nbsp;mámou, s&nbsp;jejich rodičema&nbsp;– babičkou Erikou, dědou Lojzou, s&nbsp;babkou Bohumilou a&nbsp;s&nbsp;dědou Brunem, se ségrou, s&nbsp;bráchou, a&nbsp;potom v&nbsp;divočejších létech s&nbsp;různejma lidma v&nbsp;různejch kvartýrech. Taky s&nbsp;několika holkama, chci říct se ženama.“</p>
			<p class="MLP_text ParaOverride-1">„Se ženama jsi žil?“</p>
			<p class="MLP_text ParaOverride-1">„Jako každej… Jenže jsem byl arogantní náfuka, plachej a&nbsp;eště k&nbsp;tomu vybíravej. Netušil jsem, co je vztah, čili jsem svůj zmatek promítal do druhejch. A&nbsp;tak jsem ve finále radši coural s&nbsp;partou, chlastal, zahejbal, podváděl a&nbsp;vyváděl. Pak přišla nespavost, návaly pocitů viny, takže posledních pár let to zvládám radši bez ženskejch.“</p>
			<p class="MLP_text ParaOverride-1">„Proč jsi byl vybíravej?“</p>
			<p class="MLP_text ParaOverride-1">„To se těžko vysvětluje. Třeba s&nbsp;tou poslední&nbsp;– všecko by bylo v&nbsp;pořádku, kdyby se mezi náma neodehrávalo mlčení. Napřed až tak nevadilo, sem tam jsme brebentili. Jenže jakmile pochopila, jak moc mi mlčení vadí, zasekla se a&nbsp;mlčela už furt. Postupně si vybudovala mindrák, že je hloupá, přitom pravej opak byl pravdou.“</p>
			<p class="MLP_text ParaOverride-1">„Proč ti vadilo mlčení?“</p>
			<p class="MLP_text ParaOverride-1">„Patřím mezi lidi, který ticho zneklidňuje.“</p>
			<p class="MLP_text ParaOverride-1">„Kolik těch žen bylo?“</p>
			<p class="MLP_text ParaOverride-1">„Těžko říct.“</p>
			<p class="MLP_text ParaOverride-1">„Kam pudeme dál? Nahoru, nebo podél řeky?“</p>
			<p class="MLP_text ParaOverride-1">„Podél řeky.“</p>
			<p class="MLP_text ParaOverride-1">„Líbí se ti to někde víc, jinde míň?“</p>
			<p class="MLP_text ParaOverride-1">„To budu vidět, až tam dojdeme.“</p>
			<p class="MLP_text ParaOverride-1">„Vží?“</p>
			<p class="MLP_text ParaOverride-1">„Vží.“</p>
			<p class="MLP_text ParaOverride-1">„Vžú?“</p>
			<p class="MLP_text ParaOverride-1">„Vžú.“</p>
			<p class="MLP_text ParaOverride-1">„Ů?“</p>
			<p class="MLP_text ParaOverride-1">„Ů.“</p>
			<p class="MLP_text ParaOverride-1">„Tak pojď.<a id="_idTextAnchor010"></a>“</p>
			<p class="MLP_text ParaOverride-1">Hvízdneš na psa zápasícího s&nbsp;vy<a id="_idTextAnchor011"></a>hozenými montérkami. Couráte se po nábřeží. Vzrostlé kaštany propouštějí minimum světla. V&nbsp;zapařeném přítmí se rojí mušky, můry.</p>
			<p class="MLP_text ParaOverride-1">Kolem vás prosviští po asfaltu trojřad kancelářských sviněk na dvoukolkách, helmy na hlavách, sluchátka v&nbsp;uších. Jedna z&nbsp;nich málem do Umy vrazí.</p>
			<p class="MLP_text ParaOverride-1">„Dávej pozor, kurvo!“ řveš.</p>
			<p class="MLP_text ParaOverride-1">Uma se ohlédne, pak mrkne na tebe. Máš dojem, že překvapeně. Bereš ji za drobnou chladnou ručku, scházíte po pěšině do trávy vedoucí těsně podél vody. Vyhýbáte se rybářům. Chvílemi jí foukáš do vlasů, hladíš ji po zádech, lížeš okraj ucha. Pes běží za vámi.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Doma se svalíte</span></p>
			<p class="MLP_text_bez1radku ParaOverride-1">na postel. Ležíte vedle sebe. Dotkneš se jí. Pohladíš po hlavě. Její tělo je horké, zdá se ti být žádoucí. Dáš jí lehkou pusu.</p>
			<p class="MLP_text ParaOverride-1">Táže se, co si přeješ.</p>
			<p class="MLP_text ParaOverride-1">Volně popisuješ, o&nbsp;co by zhruba šlo.</p>
			<p class="MLP_text ParaOverride-1">„Asi to umím, jo,“ odpovídá, „ale jsem taková hrubá, plechová jako, jo, víš.“</p>
			<p class="MLP_text ParaOverride-1">„Plechová?“</p>
			<p class="MLP_text ParaOverride-1">„Huba plechová jsem, víš, mm. Říkám zřejmě sprostý věci a&nbsp;nejsem ráda, že je říkám. Je to propojený s&nbsp;jedním souborem. Můžeš se ke mně připojit datovým kabelem, jestli se ti to nehnusí. Budu tě vést a&nbsp;zkusíme ten soubor smazat&nbsp;– chceš?“</p>
			<p class="MLP_text ParaOverride-1">Vytahuje z&nbsp;kabelky kabel, uléhá na gauč, zatímco zapínáš Dell. Využije chvíle, kdy se nedíváš, a&nbsp;najednou je připojená.</p>
			<p class="MLP_text ParaOverride-1">I&nbsp;tohle může být fígl, namítne kdosi v&nbsp;tobě. Vzápětí strneš údivem&nbsp;– lišta hlásí nový externí přípoj.</p>
			<p class="MLP_text ParaOverride-1">„To mě poser,“ vydechneš.</p>
			<p class="MLP_text ParaOverride-1">„Otevři disk G, levou myší otevřeš <span class="MLP_znak_kurziva_11b">Možnosti</span>&nbsp;– najeď si na <span class="MLP_znak_kurziva_11b">Jiné</span>. Otevři a&nbsp;najdi tenhle soubor.“</p>
			<p class="MLP_text ParaOverride-1">„Musíme dát bacha, abysme tě nevymazali celou,“ zažertuješ, ač máš v&nbsp;krku sucho.</p>
			<p class="MLP_text ParaOverride-1">V&nbsp;očích jí zapraská výboj strachu&nbsp;– nevnímá to jako vtip: „Musíš dát pozor… Nebo počkej, já sama.“ </p>
			<p class="MLP_text ParaOverride-1">Uvolníš jí židli. Sedá na ni. Hledíš na její profil. Vlasy jí visí podél spánkové kosti jako havraní křídlo.</p>
			<p class="MLP_text ParaOverride-1">„Jsi nádherná,“ řekneš.</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Jsi krásná.“</p>
			<p class="MLP_text ParaOverride-1">„Co to znamená?“</p>
			<p class="MLP_text ParaOverride-1">„Líbíš se mi.“</p>
			<p class="MLP_text ParaOverride-1">„Na tom se podílela Smrťákova dcera.“</p>
			<p class="MLP_text ParaOverride-1">„Cože?“</p>
			<p class="MLP_text ParaOverride-1">„Vlasy, ochlupení, tak něco.“</p>
			<p class="MLP_text ParaOverride-1">„Kdo je Smrťákova dcera?“</p>
			<p class="MLP_text ParaOverride-1">„Přece Merxbauerová.“</p>
			<p class="MLP_text ParaOverride-1">„<span class="MLP_znak_kurziva_11b">Merxbauerová</span><span class="MLP_znak_kurziva_11b CharOverride-1">?</span>“ </p>
			<p class="MLP_text ParaOverride-1">„Ta, co jí venčíme psa.“</p>
			<p class="MLP_text ParaOverride-1">„Vona ví, kdo seš?“</p>
			<p class="MLP_text ParaOverride-1">„Nejvejš něco tuší, ale spíš neví.“</p>
			<p class="MLP_text ParaOverride-1">„Jak to?“</p>
			<p class="MLP_text ParaOverride-1">„Jenom pomáhala s&nbsp;designem, výsledek ji myslím nezajímá.“</p>
			<p class="MLP_text ParaOverride-1">Zasažen informací ležíš jak dřevo. Dělají si z&nbsp;tebe prdel, jinak to nedává smysl. Ale Merxbauerka tu je&nbsp;– nepřetržitě se vám vnucuje se psem. Tohle přece není souběh náhod. To není.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Uma zavře počítač,</span></p>
			<p class="MLP_text_bez1radku ParaOverride-1">otočí se k&nbsp;tobě. Zírá na tebe jaguáříma očima. Než stačíš povolat zpátky do boje skepsi, lehce přeskočí půlku postele, dopadne na tebe. Znovu tě překvapí, jak je lehoučká.</p>
			<p class="MLP_text ParaOverride-1">Načež se políbíte. Přisajete se k&nbsp;sobě jako jedna bytost. Dlouho ses nelíbal, úplně se do toho propadáš. Zapomněls, jak to chutná. V&nbsp;případě Umy trochu dětsky&nbsp;– zpěněné řídké sliny jsou čisté, lehýnce nahořklé. Je to, jako by ses líbal s&nbsp;andělem. S&nbsp;někým, kdo je i&nbsp;není.</p>
			<p class="MLP_text ParaOverride-1">Na okamžik ti bleskne hlavou hrůza, cizota, odpor, hnus. Zrůdnost všeho, co provádíte, respektive provádíš, protože kdo je tu s&nbsp;tebou? Výrobek, technická zvůle, strašlivý plagiát plný zmatku a&nbsp;smutku.</p>
			<p class="MLP_text ParaOverride-1">„Myslíš na to, že nejsem člověk?“ přeruší líbačku. „Bojíš se mě?“</p>
			<p class="MLP_text ParaOverride-1">„Teď jo,“ přiznáš.</p>
			<p class="MLP_text ParaOverride-1">„Proč?“</p>
			<p class="MLP_text ParaOverride-1">„Sám nevím.“</p>
			<p class="MLP_text ParaOverride-1">„Ráda bych brečela,“ vzlykne.</p>
			<p class="MLP_text ParaOverride-1">„To umíš?“</p>
			<p class="MLP_text ParaOverride-1">„Neumím, ale chci,“&nbsp;– a&nbsp;opravdu se snaží, ale nejde to. Nějaký agregát v&nbsp;ní naprázdno fňuká, hrká.</p>
			<p class="MLP_text ParaOverride-1">Tiskneš ji k&nbsp;sobě, abys ji uklidnil. Tělesný dotek funguje napříč spektrem, od hlístic přes bezobratlé až po primáty signalizuje: <span class="MLP_znak_kurziva_11b">Jsem tu s&nbsp;tebou, neboj se, klid.</span> Tiskneš ji, jako jsi netiskl nikdy nikoho.</p>
			<p class="MLP_text ParaOverride-1">„Můžu tě namazat krémem,“ navrhuješ.</p>
			<p class="MLP_text ParaOverride-1">„To není nezbytné,“ odvětí, vyskočí z&nbsp;kanape, rozepne šaty, nechá je sklouznout k&nbsp;pasu a&nbsp;ještěřím pohybem se natáhne na postel: „Nebo ne, namaž mě.“</p>
			<p class="MLP_text ParaOverride-1">Roztíráš krém po smetanově hladké kůži. Od klíčních kostí po kostrč, od Achilleho šlach až k&nbsp;podpaží.</p>
			<p class="MLP_text ParaOverride-1">Svíráš její pružný korpus a&nbsp;cítíš, jak si bleskově osvojuje prastaré lidské tření. Koupeš se v&nbsp;jejím magnetickém poli jako lachtan, šťoucháš do ní čumákem, olizuješ jí záda, krk, boříš hlavu do břicha.</p>
			<p class="MLP_text ParaOverride-1">Zkoumáš ji prostředníkem. Nacházíš pevnou vulvu, na jejímž horním okraji ční drobná mandle. Ta, co je přítomna vždy, ale dosud nikdy takhle dokonalá. Dírku má naprosto hladkou, přesnou.</p>
			<p class="MLP_text ParaOverride-1">„Seš vlhká,“ šeptáš překvapeně.</p>
			<p class="MLP_text ParaOverride-1">„Mám sliznici,“ hlásí hrdě.</p>
			<p class="MLP_text ParaOverride-1">Najednou se v&nbsp;ní cosi zachvěje. Zadrnčí. Drobně zacvaká zuby.</p>
			<p class="MLP_text ParaOverride-1">„Taaam něco je-e,“ oznamuje.</p>
			<p class="MLP_text ParaOverride-1">„Kde?“</p>
			<p class="MLP_text ParaOverride-1">„Hhe&nbsp;– co máš prst…“</p>
			<p class="MLP_text ParaOverride-1">Načež se něco zlomí. V&nbsp;tobě, v&nbsp;ní. Omotáte se údy, bezbřeze se osaháváte. Olizujete se, hladíte, zkoumáte intimní místa. Nemám nikoho než tebe&nbsp;– cosi podobného bys jí rád sdělil, jenže ve svých létech už nedokážeš takovou stupiditu vyslovit.</p>
			<p class="MLP_text ParaOverride-1">Uma se drobně chvěje. Tisknete se, dlouze se hladíte. Jako byste se vznášeli v&nbsp;lehké, dráždivě vazké pěně.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Lidská něha</span></p>
			<p class="MLP_text_bez1radku ParaOverride-1">je paskvil proti erupci naprostého oddání, které z&nbsp;ní vyzařuje. Vklouzneš do ní, ani nevíš jak. Uvolněně se milujete. Uvolněně úplně ne. Cosi v&nbsp;ní tě hlídá. Monitoruje tvůj mozek, tep. Její tep se rovněž zrychluje. Jde ti naproti. Zornice jí světélkují jako hlubinné rybě. Kladeš ruku na její klenuté, kupodivu orosené čelo. Lízneš si&nbsp;– kapalina je nahořklá.</p>
			<p class="MLP_text ParaOverride-1">S&nbsp;vteřinovým zpožděním se přidá k&nbsp;tvojí třaskavé chvilce. Závan štěstí ti horkým jazykem olízne mozkovou plenu. Souběžně cítíš bezbřehý strach živého z&nbsp;neživého. Jako by ses dal do holportu s&nbsp;trollem, s&nbsp;cizím organizmem, se živou mrtvolou. Nelze to vzít zpátky, lze jen pokračovat.</p>
			<p class="MLP_text ParaOverride-1">Následují celodenní záchvaty doteků, lísání, líbání, laskání, mámení. Odeznívající ataky nejistot, odcizení. Hledíš přes její pačesy na sklenici s&nbsp;vodou, stojící na stolku u&nbsp;postele. V&nbsp;jednu chvíli máš dojem, že se voda modře rozzářila, což je jistě nesmysl.</p>
			<p class="MLP_text ParaOverride-1">„Ráda na tebe sahám, jsi legrační,“ podotkne.</p>
			<p class="MLP_text ParaOverride-1">„No to jsem.“</p>
			<p class="MLP_text ParaOverride-1">„Máš mě rád?“ ptá se.</p>
			<p class="MLP_text ParaOverride-1">„Mám.“</p>
			<p class="MLP_text ParaOverride-1">„Nedáš mě teda pryč?“</p>
			<p class="MLP_text ParaOverride-1">„Ne.“</p>
			<p class="MLP_text ParaOverride-1">„A&nbsp;vzal by sis mě za ženu&nbsp;– kdybych nebyla, co jsem?“</p>
			<p class="MLP_text ParaOverride-1">„Vzal,“ říkáš a&nbsp;zaboříš hubu do polštáře, abys skryl poryv lítosti, rolující ti ksicht do masky zoufalství.</p>
			<p class="MLP_text ParaOverride-1">Později se naučíte další věc: být pořád v&nbsp;sobě. Neoddělovat se. Přivážete se k&nbsp;sobě pásky od županů&nbsp;– pánev, boky, ohanbí, též mezi půlkami fest utáhnout kvůli záhadné lidské povaze, která si libuje v&nbsp;řitní stimulaci. Setrváte tak celou noc. Později pásek nahradíte elastickou šňůrou. Ta vám umožní provádět volné kopulační fantazie, ale nedovolí vám oddělit se. Po nějaké době získáš schopnost vypouštět mlíčí, aniž se dostaví erekce. Tekutina odchází ve volných sladkých vlnách, mnohdy i&nbsp;uprostřed spánku.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Dřív jsi míval</span></p>
			<p class="MLP_text_bez1radku ParaOverride-1">problém uvolnit se, aby vůbec k&nbsp;něčemu došlo. Desítky let ti tahle problematika rozežírala mozek. Býval jsi nesoustředěný, netrpělivý, nerudný. Choval ses nesrozumitelně, mávaly s&nbsp;tebou různé boční vášně. Často jsi zahýbal. Utíkals od lidí, s&nbsp;nimiž jsi měl zůstat, a&nbsp;naopak. Neuměl jsi vytvořit iluzi domova, emoce byly holé, plné neshod, lží, řečí, slibů. Hromadící se špatné svědomí způsobilo, že jsi během posledních let vztahy už jenom markýroval.</p>
			<p class="MLP_text ParaOverride-1">A&nbsp;najednou toto&nbsp;– láska s&nbsp;titanovou holkou. Má všechno, po čem tě kdy napadlo toužit. Nadhled, absenci nadhledu, adolescentní naivitu, schopnost prudce se nadchnout, suchou věcnost a&nbsp;v&nbsp;posledku humor, byť hrubozrnný a&nbsp;někdy mírně mechanický. Plus jeden unikátní rys&nbsp;– nic ji nepřekvapí.</p>
			<p class="MLP_text ParaOverride-1">Všechno bere jako ložený fakt, na rozdíl od tebe.</p>
			<p class="MLP_text ParaOverride-1">S&nbsp;úpornou pravidelností se probíráš posloupností nedávných událostí. Už to divně zbrklé stěhování: odkud se vynořil JUDr. Lemiš Jurgis, aby tě vykýbloval? Jak s&nbsp;tím souvisí Karlík Palma, co se z&nbsp;téhle divné hůrky odstěhoval přesně včas, abys ji mohl obsadit? Na čí popud se ti ozval, že je kvartýr volný? Kde sehnal číslo, když jste spolu pět let nemluvili? Jak to, že to má od té adresy Merxbauerka pět minut autem? Nepřipomíná to předem naplánovaný harmonogram?</p>
			<p class="MLP_text ParaOverride-1">Rašna a&nbsp;uslintaný stařec v&nbsp;jeepu&nbsp;– co chtějí? Nehráblo ti už? Nejsi obětí montážní představy? Sugesce, mrtvičky, nutkavé poruchy mozku? Rozvíjející se psychózy? Není to všechno haluz?</p>
			<p class="MLP_text ParaOverride-1">Zažils už kameny, do kterých jsi zabořil ruku po předloktí. I&nbsp;to byla skutečnost, byť podpořená alkaloidy. Ale ta ruka v&nbsp;tom šutru byla&nbsp;– vidělo ji všech osm zúčastněných. Zažils mluvící stromy, pomatence vyvolávající démony, defragmentaci ega. Úplné odpoutání, posléze návrat. Realita vyvěrá z&nbsp;tebe, to přece víš.</p>
			<p class="MLP_text ParaOverride-1">„Umo?“ řekneš zkusmo.</p>
			<p class="MLP_text ParaOverride-1">„Copak?“ opáčí.</p>
			<p class="MLP_text ParaOverride-1">„Nemáš hlad?“</p>
			<p class="MLP_text ParaOverride-1">„Neznám přece hlad.“</p>
			<p class="MLP_text ParaOverride-1">„A&nbsp;žízeň?“</p>
			<p class="MLP_text ParaOverride-1">„Ó,&nbsp;dala bych si wild turkey&nbsp;– máme?“</p>
			<p class="MLP_text ParaOverride-1">Naléváš jí i&nbsp;sobě.</p>
			<p class="MLP_text ParaOverride-1">Montážní představa v&nbsp;protějším fotelu upíjí alkohol, češe si hřebenem vlasy a&nbsp;vejrá oknem na mraky.</p>
			<p class="MLP_text ParaOverride-1">„Umo?“ řekneš.</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Jsi to ty?“</p>
			<p class="MLP_text ParaOverride-1">„Jsem,“ opáčí a&nbsp;odhodí chumlík vyčesaných žíní na koberec.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">V&nbsp;životě ses tolik nenachodil</span></p>
			<p class="MLP_text_bez1radku ParaOverride-1">jako teď s&nbsp;ní. Sotva dosnídáš a&nbsp;vyřídíš nejnutnější části obživy, pověsí na tebe prosebná kukadla. Otázka nezní, jestli půjdete, otázka je kam. Někam, kde jste ještě nebyli. Pomalu ale jistě vám začíná být Praha malá.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Stoupáte strmými pěšinami</span></p>
			<p class="MLP_text_bez1radku ParaOverride-1">ke zřícenině Baba nad Trojským údolím. Kráčíte mezi zmoklými keři. Každý list je zatížen jednou velkou vodní kapkou. Na hřbetě trávníku bláznivě skotačí dva zrousaní hafani. Páníčkové se klepou pod deštníky, šlukují cigaretky a&nbsp;něco si šuškají.</p>
			<p class="MLP_text ParaOverride-1">„Vypadají jako houby,“ podotkne Uma. „Můžu mít dotaz?“</p>
			<p class="MLP_text ParaOverride-1">„Měj&nbsp;– já mám tvoje dotazy rád.“</p>
			<p class="MLP_text ParaOverride-1">„Máme s&nbsp;sebou něco k&nbsp;pití?“</p>
			<p class="MLP_text ParaOverride-1">„Flašku Glenfiddich&nbsp;– nevim, jak se to čte.“</p>
			<p class="MLP_text ParaOverride-1">„Hurá.“</p>
			<p class="MLP_text ParaOverride-1">Kráčíte přízračným tichem. Z&nbsp;prudkých strží trčí stojatý les. V&nbsp;keřích se rojí můry. Mezi kmeny se kutálejí kotouče mlhy. Obrysy pejskařů se míjejí na pěšinách. Vzduch je prostoupen syrovou vůní mokré prsti. Pochodujete vzhůru. Podél cesty se svíjejí ostružiníky obsypané purpurovým listím.</p>
			<p class="MLP_text ParaOverride-1">„Mám ale ještě další otázku, můžu?“ říká.</p>
			<p class="MLP_text ParaOverride-1">„Ptej se.“</p>
			<p class="MLP_text ParaOverride-1">„Kdy jsme si vlastně začali tykat?“</p>
			<p class="MLP_text ParaOverride-1">„Nějak po tom výletě na kolech.“</p>
			<p class="MLP_text ParaOverride-1">„A&nbsp;můžu tu otázku?“</p>
			<p class="MLP_text ParaOverride-1">„To nebyla vona?“</p>
			<p class="MLP_text ParaOverride-1">„Ne. Mě zajímá, proč pokaždý když vidím na videu exhibovat ozbrojený teroristy, je v&nbsp;pozadí vidět logo Toyota?“</p>
			<p class="MLP_text ParaOverride-1">„Nejspíš sponzor.“</p>
			<p class="MLP_text ParaOverride-1">„Nesetkal ses s&nbsp;tou informací?“</p>
			<p class="MLP_text ParaOverride-1">„Možná, ale nehodnotil jsem ji.“</p>
			<p class="MLP_text ParaOverride-1">„Proč je všude válka?“</p>
			<p class="MLP_text ParaOverride-1">„Zuří boj o&nbsp;místní i&nbsp;globální mocenskej vliv, o&nbsp;čachry s&nbsp;ropou, drogama, technologiema, plus do toho probíhá extrémně primitivní civilizační válka.“</p>
			<p class="MLP_text ParaOverride-1">„Civilizační válka souvisí s&nbsp;čím?“</p>
			<p class="MLP_text ParaOverride-1">„S&nbsp;odlišností kultur, nenávistí, zaslepeností, s&nbsp;chudobou, nedostatkem vzdělání, s&nbsp;všudypřítomným latentním sadizmem a&nbsp;s&nbsp;praktickou politikou. Je nás moc, překážíme si, a&nbsp;tak průběžně hledáme sebemíň odlišnýho nepřítele. Potřebujeme zredukovat počet. Tady v&nbsp;Evropě se to dělo odjakživa, teď se to zklidnilo&nbsp;– je řada na nich.“</p>
			<p class="MLP_text ParaOverride-1">„Na kom?“</p>
			<p class="MLP_text ParaOverride-1">„Na těch, co se modlej s&nbsp;Toyotou za zády.“</p>
			<p class="MLP_text ParaOverride-1">„Zvířata dělají to samý?“</p>
			<p class="MLP_text ParaOverride-1">„Ne, ty se jenom potřebujou nažrat. No&nbsp;– některý to vlastně na svý úrovni dělaj&nbsp;– ty chytřejší.“</p>
			<p class="MLP_text ParaOverride-1">„Ale co s&nbsp;nima děláte vy, je strašný, strašný.“</p>
			<p class="MLP_text ParaOverride-1">„Je.“</p>
			<p class="MLP_text ParaOverride-1">„Mimochodem,“ ptá se, „vyvinulo se slovo <span class="MLP_znak_kurziva_11b">manifest</span> z&nbsp;fráze <span class="MLP_znak_kurziva_11b">money first</span>?“</p>
			<p class="MLP_text ParaOverride-1">„Možná,“ odpovíš.</p>
			<p class="MLP_text ParaOverride-1">„Věříš něčemu?“</p>
			<p class="MLP_text ParaOverride-1">„Ne.“</p>
			<p class="MLP_text ParaOverride-1">„Kdyby za tebou přišel někdo, že tě potřebuje zredukovat, co bys cítil?“</p>
			<p class="MLP_text ParaOverride-1">„Strach.“</p>
			<p class="MLP_text ParaOverride-1">„<span class="MLP_znak_kurziva_11b">Humři</span> znamená <span class="MLP_znak_kurziva_11b">umři</span>?“</p>
			<p class="MLP_text ParaOverride-1">„Ne.“</p>
			<p class="MLP_text ParaOverride-1">„Co je duch?“</p>
			<p class="MLP_text ParaOverride-1">„Vnitřní důvod.“</p>
			<p class="MLP_text ParaOverride-1">„Důvod čeho?“</p>
			<p class="MLP_text ParaOverride-1">„Čehokoliv, co má formu&nbsp;– před chvílí jsi o&nbsp;tom mluvila.“</p>
			<p class="MLP_text ParaOverride-1">„Mám taky ducha?“</p>
			<p class="MLP_text ParaOverride-1">„Máš ducha jako málokdo, člověče.“</p>
			<p class="MLP_text ParaOverride-1">„Řekls mi člověče?“ šeptne.</p>
			<p class="MLP_text ParaOverride-1">„Řek.“</p>
			<p class="MLP_text ParaOverride-1">„Co bude dál?“</p>
			<p class="MLP_text ParaOverride-1">„Nevím.“</p>
			<p class="MLP_text ParaOverride-1">„Až budeš vědět, řekneš mi?“</p>
			<p class="MLP_text ParaOverride-1">„Řeknu.“</p>
			<p class="MLP_text ParaOverride-1">Stojíte nad Prahou. V&nbsp;dáli se řasí mlžné závěsy deště. Město vypadá jako odlitek z&nbsp;cínu. Jako vetešnictví&nbsp;– zaprášené láhve, trosky šicích strojů, mixéry, polámané autodráhy, hrnce, sklo, blikající dětské stavebnice, mrtvé monitory, klávesnice, demižony, šachové soupravy.</p>
			<p class="MLP_text ParaOverride-1">Do zad vás udeří pár vodních kapek.</p>
			<p class="MLP_text ParaOverride-1">„Někde jsem četla… můžu zas?“ hovoří do větru. „<span class="MLP_znak_kurziva_11b">Za čtvrté: Řekl jemu Nikodém: Kterak můž člověk naroditi se, starý jsa? Zdali můž po druhé v&nbsp;život matky své vjíti a&nbsp;naroditi se</span><span class="CharOverride-2">?</span> To bych chtěla vysvětlit&nbsp;– jak se může narodit starý.“</p>
			<p class="MLP_text ParaOverride-1">„Míní se tím duchovní zrození, osvícení, což je buď metafora, podobenství, nebo špatnej překlad&nbsp;– nejspíš ten.“</p>
			<p class="MLP_text ParaOverride-1">„Duchovní zrození?“</p>
			<p class="MLP_text ParaOverride-1">„Jo&nbsp;– týká se to ale bohužel skoro bez výjimky bláznů, adolescentů, vyšinutejch nebo polodebilních lidí, když pomineme snoby a&nbsp;alkoholiky.“</p>
			<p class="MLP_text ParaOverride-1">„Jenže <span class="MLP_znak_kurziva_11b">Za páté: Odpověděl Ježíš: Amen, amen pravím tobě: Ne­narodí-li se kdo z&nbsp;vody a&nbsp;z&nbsp;Ducha svatého, nemůž vjíti do království Božího</span>. Vodu znám, ale kde najdu Ducha?“</p>
			<p class="MLP_text ParaOverride-1">„Království Boží je chybná hypotéza, nic takovýho neexistuje, aspoň v&nbsp;křesťanství ne. Je to zastaralej pojem, překonaná pohádka.“</p>
			<p class="MLP_text ParaOverride-1">„No dobře. Ale <span class="MLP_znak_kurziva_11b">Za šesté: Což se narodilo z&nbsp;těla, tělo jest, a&nbsp;což se narodilo z&nbsp;Ducha, duch jest</span>. Duch musí existovat&nbsp;– kdo je to?“</p>
			<p class="MLP_text ParaOverride-1">„Vyšší autorita. Pomůcka ze starejch časů, kdy se lidi báli bouřky, Slunce, infekce, smrti a&nbsp;vůbec všeho, čemu nerozuměli.“</p>
			<p class="MLP_text ParaOverride-1">„<span class="MLP_znak_kurziva_11b">Extra ecclesiam nulla salus</span>. <span class="MLP_znak_kurziva_11b">Extra ecclesiam nemo salvatur. Salus extra ecclesiam non est.</span>“</p>
			<p class="MLP_text ParaOverride-1">„Nemám páru, co to znamená. Něco jako že se neobejdeš bez operátora?“</p>
			<p class="MLP_text ParaOverride-1">„Dá se to tak říct.“</p>
			<p class="MLP_text ParaOverride-1">„Na operátora prdim.“</p>
			<p class="MLP_text ParaOverride-1">„To já nemůžu,“ kuňkne. „A&nbsp;co znamená:<span class="MLP_znak_kurziva_11b"> Abys sestoupil do hloubky, nemusíš cestovat daleko; ano, nemusíš proto ani opouštět své nejbližší a&nbsp;normální okolí…</span>?“</p>
			<p class="MLP_text ParaOverride-1">„Možná by moh autor vysvětlit, co míní pojmem hloubka. Ale na to von zjevně sere, radši se řítí dál v&nbsp;tom svým sobeckým vnitřním vajíčku.“</p>
			<p class="MLP_text ParaOverride-1">„Co je vnitřní vajíčko?“</p>
			<p class="MLP_text ParaOverride-1">„Manýra, v&nbsp;rámci který se ten tvůj autor… tos někde četla?“</p>
			<p class="MLP_text ParaOverride-1">„Četla.“</p>
			<p class="MLP_text ParaOverride-1">„…&nbsp;spoléhá na to, že se s&nbsp;ním svezeš, nebo ho aspoň necháš dál plácat voloviny.“</p>
			<p class="MLP_text ParaOverride-1">„U-a,“ odtuší. Je to její verze rozšířeného OK. </p>
			<p class="MLP_text ParaOverride-1">„Poslyš,“ říkáš, „mám tě moc rád. Moc se mi líbíš.“</p>
			<p class="MLP_text ParaOverride-1">„Já vím.“</p>
			<p class="MLP_text ParaOverride-1">„Můžem si dát pusu?“</p>
			<p class="MLP_text ParaOverride-1">„Můžem.“</p>
			<p class="MLP_text ParaOverride-1">„Klidně i&nbsp;dlouhou?“</p>
			<p class="MLP_text ParaOverride-1">„Klidně.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">A&nbsp;tak jsi s&nbsp;ní začal žít.</span></p>
			<p class="MLP_text_bez1radku ParaOverride-1">Po sedmi nedělích jsi ji přihlásil jako spolubydlící. Především, pravda, proto, že ti baba Ponděláková obden vrtala díru do hlavy&nbsp;– všecko moc dobře chápe, jistě, taky byla mladá, ale muj ty Kriste&nbsp;– všichni máme ňákou tu hmotnou zodpovědnost! Popeláři, stoupačky, vodný, stočný. Vyhne se tomu někdo? Za měsíc přijdou rekonstruovat vokna, z&nbsp;čeho to mám platit… Vy jste slušnej nájemník, aspoň se mi tak zdáte, jóó? Nic proti vám! Jenže mít na bytě nepřihlášenou vosobu znamená vyšší elektriku, plyn, vodpad! Snad taky žijete nohama na zemi, sousede! Přihlašte si paní a&nbsp;nikdo vám neřekne křivýho slova, já mezi prvníma! Myslíte si to taky? Šlo by to, jóóó?</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Uma to přijala</span></p>
			<p class="MLP_text_bez1radku ParaOverride-1">bez námitek. Každodenní život je pro ni naplněn fantastickými přeludy. K&nbsp;smrti ráda chodí nakupovat k&nbsp;Vietnamce, kde si připadá jako doma. Vietnamka se bezelstně culí, ječí na někoho po skypu, pak si najednou navzájem líbají ruce, případně Uma krátce podrží její dlaně ve svých. Dlouhé minuty spolu hovoří.</p>
			<p class="MLP_text ParaOverride-1">Aby Uma udělala útratu, hází do košíku ananasy, nahnilé jahody, brukve, kikkoman sauce, oyster sauce, soya sauce, tatranky, čokolády, kešu, mango, vinné patoky, čínské zelí.</p>
			<p class="MLP_text ParaOverride-1">Když jednou řízením náhody spatřila, jak Vietnamka v&nbsp;prudkém lijáku vylezla před obchod v&nbsp;nedbalkách a&nbsp;začala cvičit soustředěnou orientální sestavu, bez rozpaků se k&nbsp;ní přidala. Od té doby spolu cvičívají, když prší.</p>
			<p class="MLP_text ParaOverride-1">Tu a&nbsp;tam je chodíš sledovat. Lidská žena vyniká arytmickou elegancí pohybů, Uma je agilnější, sekavější, tvrdší.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Občas sama vyvenčí psa,</span></p>
			<p class="MLP_text_bez1radku ParaOverride-1">načež ho vrátí Merxbauerce, pijí spolu kafe a&nbsp;kdovíco. Rády se ale, jak vidíš z&nbsp;oboustranných náznaků, nemají. Potom se projde, koupí u&nbsp;Vietnamky láhev dryáku navečer, salamandřím krokem zdolá přízemí, drnčivým skokem rozezní kovové schodiště, rozrazí dveře a&nbsp;je tu.</p>
			<p class="MLP_text ParaOverride-1">Opět se objímáte, miliskujete.</p>
			<p class="MLP_text ParaOverride-1">Potom buď louská knihy, probírá se webem, studuje pohled z&nbsp;okna, zatímco ty se pokoušíš makat, abys ji i&nbsp;sebe uživil.</p>
			<p class="MLP_text ParaOverride-1">Dokud fungují kontakty na bývalé kolegy v&nbsp;médiích, pracuješ pro ně. Lámeš stránky v&nbsp;InDesignu, šoupeš fotkami, krátíš texty, zvětšuješ titulky, přesto to nakonec přetéká a&nbsp;je třeba to zlomit znovu. Načež se průběžně připomínáš, aby zaplatili.</p>
			<p class="MLP_text ParaOverride-1">Nechcete toho moc&nbsp;– cider, nějaký lepší bourbon, čas od času láhev Hendrick’s. I&nbsp;kdybys měl prodat duši, nemáš srdce jí to odepřít. Plus nájem, elektřina, pojištění. Krom toho není od věci občas upéct kus masa, abys měl sílu pokračovat. Případně vyrazit někam na výlet.</p>
			<p class="MLP_text ParaOverride-1">Co se týká domu&nbsp;– beztak máš dojem, že v&nbsp;něm kromě vás a&nbsp;Pondělákové nikdo nebydlí. Občas zaslechneš monology, hádky, rány ze sklepa, škrkání na chodbě, splachování, ale to může být televize nebo příležitostní řemeslníci.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Procházky vás občas omrzí,</span></p>
			<p class="MLP_text_bez1radku ParaOverride-1">filmy a&nbsp;hry nikdy. Má ráda všechny verze slovního fotbalu, krabičky, mikádo, očko, prší, poker, kloboučku hop, scrabble, různé IQ testy, Half-Life&nbsp;2, Quake&nbsp;4, tetris, Deus Ex, <span class="MLP_znak_kurziva_11b">čáp ztratil čepičku</span>. Je šťastná, když slyší rozpočítadla, říkadla, miluje sprosté písně. Většinu si hned zapamatuje a&nbsp;chce další, takže musíš vzpomínat a&nbsp;vybavovat si pořád pryč. Když dojdou říkadla, stačí názvy ulic, čtvrtí, zemí, planet, geologických útvarů.</p>
			<p class="MLP_text ParaOverride-1">„Vyjmenuj hlavní evropský země,“ chceš po ní.</p>
			<p class="MLP_text ParaOverride-1">„Dornie, Spočechár, Matapor, Mermek, Rusko,“ odvětí.</p>
			<p class="MLP_text ParaOverride-1">„Na čtyři jsi zapomněla.“</p>
			<p class="MLP_text ParaOverride-1">„Fitajsko, Ahujsko, Gončara a&nbsp;Húffa.“</p>
			<p class="MLP_text ParaOverride-1">„Správně.“</p>
			<p class="MLP_text ParaOverride-1">„Dělám si legraci, to jsi poznal?“ ujistí se. „Tak dobře. Kdo ti vařil, když jsi byl malej?“</p>
			<p class="MLP_text ParaOverride-1">„Jak malej?“</p>
			<p class="MLP_text ParaOverride-1">„Když jsi nechodil do školy&nbsp;– chodil jsi do školy?“</p>
			<p class="MLP_text ParaOverride-1">„Jistěže chodil. Vařila teta, matka, babička.“</p>
			<p class="MLP_text ParaOverride-1">„Co ti vařily?“</p>
			<p class="MLP_text ParaOverride-1">„Rajskou polívku, rizi bizi&nbsp;– rejži s&nbsp;hráškem, tu jsem miloval, bramborovou kaši, <span class="MLP_znak_kurziva_11b">vopečánky</span><span class="CharOverride-2">&nbsp;</span>– zbytky masa, brambor a&nbsp;zeleniny pečený na pánvi… Teta byla specialistka na zvěřinu a&nbsp;ryby, strejc byl pytlák. To bejvali pstruzi na másle, úhoři pečený a&nbsp;naložený do láku, případně nazeleno&nbsp;– se šťovíkem. Babička dělávala lahodně zamřelou slepici, králík byl každou neděli, přes tejden spíš čočka s&nbsp;párkem a&nbsp;polívky.“</p>
			<p class="MLP_text ParaOverride-1">„To se&nbsp;– mrrr&nbsp;– hezky poslouchá,“ chválí tě. „Mám na to chuť.“</p>
			<p class="MLP_text ParaOverride-1">„Jedlas něco z&nbsp;toho?“</p>
			<p class="MLP_text ParaOverride-1">„Jasně že ne, troubo, dyť nejím. Jaký jsi měl rád polívky?“</p>
			<p class="MLP_text ParaOverride-1">„Bramboračku, dršťkovou, veverku, gulášovku.“</p>
			<p class="MLP_text ParaOverride-1">„Veverka je zvíře&nbsp;– ta se vaří?“</p>
			<p class="MLP_text ParaOverride-1">„Ta se vaří z&nbsp;hovězí špičky, který se říká veverka.“ </p>
			<p class="MLP_text ParaOverride-1">Občas lízne z&nbsp;police libovolnou knihu, otevře a&nbsp;čte buď tiše, nebo nahlas nepřirozeně hrčivým zalykavým tónem.</p>
			<p class="MLP_text ParaOverride-1">„<span class="MLP_znak_kurziva_11b">Zadní půlku králíka omyjeme, odblaníme, ve hřbetě jej dvakrát nasekneme, kýty nařízneme…</span>“&nbsp;– tady zabíjej a&nbsp;rozřezávají zvíře, je to v&nbsp;pořádku?“</p>
			<p class="MLP_text ParaOverride-1">„Je to kuchařka&nbsp;– nábožnej text. K&nbsp;náboženství neodmyslitelně patřej mučedníci,“ říkáš.</p>
			<p class="MLP_text ParaOverride-1">„Ó, to ne,“ hodí ji na stůl, vybere jinou. „Co tady: <span class="MLP_znak_kurziva_11b">Vědomí má kořeny v&nbsp;rozlišování, rozlišování má kořeny ve zkušenosti, zkušenost má kořeny ve srovnávání</span>. V&nbsp;čem má ale kořeny srovnávání?“</p>
			<p class="MLP_text ParaOverride-1">„Ve zkušenosti, ta v&nbsp;rozlišování a&nbsp;to ve vědomí, ne?“ </p>
			<p class="MLP_text ParaOverride-1">Sedí, mlčí.</p>
			<p class="MLP_text ParaOverride-1">„Souhlasí,“ řekne, když vyčerpá všechny variace, permutace, kombinace.</p>
			<p class="MLP_text ParaOverride-1">Vrhneš se na ni, chvíli ji škrtíš&nbsp;– to ji vždycky pobaví. Napřed se jakoby poddá, povyplázne jazyk, že je jako kaput, vzápětí se jí ale napnou krční šlachy z&nbsp;odolného pružného materiálu a&nbsp;máš po srandě.</p>
			<p class="MLP_text ParaOverride-1">„Dobrej film je lepší než dobrá kniha, jo?“ ptá se. </p>
			<p class="MLP_text ParaOverride-1">„Dobrejch filmů není ani procento, kolik je dobrejch knih.“</p>
			<p class="MLP_text ParaOverride-1">„Vysvětli mi to,“ chce.</p>
			<p class="MLP_text ParaOverride-1">„Kniha je zábava pro lidi, co nedisponujou nadbytkem hmotnejch prostředků, navíc má řadu výhod&nbsp;– text žvejkáš postupně, můžeš se vracet, přemítat, občas se dokonce nabízí, že tě to vezme za srdce. Z&nbsp;filmů čišej spíš ambice, efekty, prachy. Knihy píšou lidi, co chtěj líp či hůř fixovat autentickej život, většinou ovšem chcípnou v&nbsp;bídě. Filmy dělaj profíci&nbsp;– těm na realitě moc nezáleží a&nbsp;většinou chcípnou zajištěný. Přesto mám radši filmy. Tomu asi nerozumíš, ťunťo.“</p>
			<p class="MLP_text ParaOverride-1">„Rozumím tomu, idiote, mám taky srdce,“ přitiskne si tvoji ruku na hruď.</p>
			<p class="MLP_text ParaOverride-1">Vezme ze stolu flash disk, olízne ho, zakmitá pružným jazýčkem a&nbsp;vsune si ho mezi rty. Dělá, že stahuje informace.</p>
			<p class="MLP_text ParaOverride-1">Smějete se, až se kácíte.</p>
			<p class="MLP_text ParaOverride-1">„Když se směješ, prskáš,“ chválí tě.</p>
			<p class="MLP_text ParaOverride-1">„Můžeš taky, dej si do huby vodu, poválej jí po patře, nepolykej a&nbsp;zasměj se.“</p>
			<p class="MLP_text ParaOverride-1">Odměnou je ti kropicí scéna s&nbsp;nutnou výměnou košile.</p>
			<p class="MLP_text ParaOverride-1">„Jinak mám v&nbsp;sobě svojí vody dost,“ podotýká.</p>
			<p class="MLP_text ParaOverride-1">„Koukám…“</p>
			<p class="MLP_text ParaOverride-1">„Já jsem s&nbsp;tebou,“ prohodí zničehonic.</p>
			<p class="MLP_text ParaOverride-1">„Proč ale?“</p>
			<p class="MLP_text ParaOverride-1">„Abys nebyl sám.“</p>
			<p class="MLP_text ParaOverride-1">„Mně samota nevadí.“</p>
			<p class="MLP_text ParaOverride-1">„Měl jsi vztahy,“ konstatuje.</p>
			<p class="MLP_text ParaOverride-1">„Nojo, spoustu…“</p>
			<p class="MLP_text ParaOverride-1">„Co je vztah?“</p>
			<p class="MLP_text ParaOverride-1">„Blízkost, důvěrnost, bytostná přitažlivost, souznění feromonů, typ závislosti, dualita, soužití.“</p>
			<p class="MLP_text ParaOverride-1">„Měl jsi devatenáct vztahů&nbsp;– je to hodně?“</p>
			<p class="MLP_text ParaOverride-1">„Jak to, do frasa, víš?“</p>
			<p class="MLP_text ParaOverride-1">„Tuhle jsi je na procházce počítal.“</p>
			<p class="MLP_text ParaOverride-1">„To jsem si přidal, abych udělal dojem.“</p>
			<p class="MLP_text ParaOverride-1">„Jenže ve Smrťákově složce máš podobnej počet vztahů.“</p>
			<p class="MLP_text ParaOverride-1">„Jak to? Von mě má ve složce?“</p>
			<p class="MLP_text ParaOverride-1">„Zajímá ho, jestli se mnou budeš dobře zacházet. Jestli mi neprovedeš něco špatnýho.“</p>
			<p class="MLP_text ParaOverride-1">„To asi provedu&nbsp;– dostaneš lechtáka…“</p>
			<p class="MLP_text ParaOverride-1">Lechták je prosté poškrabování v&nbsp;podpaží a&nbsp;na břišní stěně. S&nbsp;podivem zjišťujete, že je lechtivá. Diví se tomu mnohem víc než ty.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Ode dne,</span></p>
			<p class="MLP_text_bez1radku ParaOverride-1">co je váš pobyt oficiální, se baba dole může rozskočit zvědavostí. Tříská různými předměty. Za každým je otázka: Jak je možný, že jsou furt doma? Nemaj auto, děti, příbuzný, nikam nechoděj? Leda s&nbsp;batůžkem na vejlet? To jako nemusej nikam chodit? Nikde nepracujou?</p>
			<p class="MLP_text ParaOverride-1">Dvakrát až třikrát týdně jí na usmířenou sehrajete nájemnickou frašku. Mluvíte zvýšeným tónem, házíte knihy na zem, štěkáte, syčíte, Uma předstírá houkavý pláč, občas omylem přešedší v&nbsp;dutý smích, nesoucí se domem jak tornádo.</p>
			<p class="MLP_text ParaOverride-1">Za doprovodu téhož smíchu se honíte po místnosti, padáte na gauč, tisknete se k&nbsp;sobě. Vdechuješ její nedefinovatelnou vůni.</p>
			<p class="MLP_text ParaOverride-1">„Objímej mě,“ řekne tichounce.</p>
			<p class="MLP_text ParaOverride-1">Nalepeni na sebe se lísáte, muchláte.</p>
			<p class="MLP_text ParaOverride-1">„Co člověk jako ty potřebuje k&nbsp;životu?“ slintá ti do ucha.</p>
			<p class="MLP_text ParaOverride-1">„Klíč k&nbsp;bytu, byt, elektřinu, internet, outlook, fotošop, telefon, vodu, bojler, hi-fi věž, pračku, lednici, nůžky, pár hrnců, příborů, talířů, zubní kartáček, mejdlo, dvě saka, dva kabáty, dvoje brejle, ponožky, budík, kalhoty, boty,“ hučíš.</p>
			<p class="MLP_text ParaOverride-1">„Napadlo mě, jestli bys mi taky nekoupil nějakou bundu a&nbsp;taky ještě nějaký boty.“</p>
			<p class="MLP_text ParaOverride-1">„Je ti zima?“</p>
			<p class="MLP_text ParaOverride-1">„Není, ale ráda bych měla něco, co se ti líbí.“</p>
			<p class="MLP_text ParaOverride-1">„Mně se líběj jednoduchý věci.“</p>
			<p class="MLP_text ParaOverride-1">„Oprava&nbsp;– ráda bych měla něco, v&nbsp;čem se ti budu líbit!“</p>
			<p class="MLP_text ParaOverride-1">„Proč se mi chceš líbit?“</p>
			<p class="MLP_text ParaOverride-1">Obdaří tě elektrickým pohledem. Pocítíš slabost v&nbsp;kolenou spojenou s&nbsp;hrknutím v&nbsp;oblasti solaru.</p>
			<p class="MLP_text ParaOverride-1">Nakupujete v&nbsp;Palladiu. Vrcholem Umina extatického vytržení jsou šupinaté, měděně zbarvené kotníkové botky podobné těm, v&nbsp;nichž na středověkých freskách postávají tehdejší kavalíři.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Když se přehoupne půlnoc,</span></p>
			<p class="MLP_text_bez1radku ParaOverride-1">Uma usíná. Říkáte tomu tak. Lehne si, nastaví předvolbu (jak přesně, nevíš, díváš se raději do stropu), čtvrt až půl hodinky si povídáte, pak se odpojí. Zticha ale není&nbsp;– vrní jako elektronická hračka. Jemně jí cukají prsty u&nbsp;nohou. Vydává různé vůně. Když je v&nbsp;polospánku, často provádí synchronizování složek, jak tvrdí, ale spíš máš dojem, že se jen tak fláká. Naučila se to od tebe a&nbsp;zjistila, že jí to vyhovuje.</p>
			<p class="MLP_text ParaOverride-1">Někdy si taky jen lehne a&nbsp;předstírá, že spí, ale je vzhůru. Jako by na něco čekala. Nadechuje se, vydechuje. Souvisí to u&nbsp;ní stejně jako u&nbsp;tebe s&nbsp;dodávkami kyslíku k&nbsp;vnitřním agregátům.</p>
			<p class="MLP_text ParaOverride-1">Když se vzbudíš uprostřed noci, pokaždé se zděsíš&nbsp;– čtvrt metru od tebe nehybně leží umělá mrtvola. Jdeš se vymočit, napít vody. Když se vracíš, už po tobě koulí očima&nbsp;– reaguje na pohyb, zahřívá se.</p>
			<p class="MLP_text ParaOverride-1">„Noční šachy?“ navrhne.</p>
			<p class="MLP_text ParaOverride-1">Rozestavíte figury, dostaneš osmým tahem mat.</p>
			<p class="MLP_text ParaOverride-1">„Dáme nočního panáka?“ ptá se.</p>
			<p class="MLP_text ParaOverride-1">„Neměla bys.“</p>
			<p class="MLP_text ParaOverride-1">„Ty bys neměl,“ opáčí.</p>
			<p class="MLP_text ParaOverride-1">„Proč ne? Mně způsobuje alkohol vyplavení serotoninu do synaptickejch štěrbin.“</p>
			<p class="MLP_text ParaOverride-1">„Co to znamená?“</p>
			<p class="MLP_text ParaOverride-1">„Veselejší režim.“</p>
			<p class="MLP_text ParaOverride-1">Ležíte, držíte každý svou sklenku. Má to v&nbsp;sobě cosi dekadentního. Stejnou měrou zábavného jako ničivého.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Od chvíle, co sem Uma</span></p>
			<p class="MLP_text_bez1radku ParaOverride-1">papírově patří, stavívá ji pravidelně Ponděláková dole na schodech a&nbsp;pokouší se s&nbsp;ní čvaňhat. Na druhý až třetí pokus Umě dochází, o&nbsp;co jde. Hloupou mečivou nánu bez názoru se naučila imitovat výtečně. Začala se na setkání s&nbsp;bábou připravovat. Přežvýkala iDnes, Lidovky, Aha!, Šíp, Newsweek, BBC, Českou pozici, Parlamentní listy, Facebook a&nbsp;další zdroje.</p>
			<p class="MLP_text ParaOverride-1">Barákem se nese ukázkově prázdný, maloměšťácky houkavý rozhovor.</p>
			<p class="MLP_text ParaOverride-1">Sedíš nahoře, dveře dokořán, a&nbsp;posloucháš to. Cítíš zelí a&nbsp;naftalín. Pražsky protahované koncovky v&nbsp;Umině podání tě pravidelně dohánějí k&nbsp;sladkokyselému amoku.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Na tvé známé</span></p>
			<p class="MLP_text_bez1radku ParaOverride-1">a&nbsp;známé jejich známých se naopak naučila být jako mílius. Začalo ji bavit chodit do podvečerních barů, putyk, děr, divadel, pajzlíků. Podmínka&nbsp;– v&nbsp;místnosti musí panovat chcípácké osvětlení. Polostín, žádné stolní lampičky, svíčky. Nebo aspoň musí být natřísknuto jako v&nbsp;úlu. Jeden řve na druhého, třetí na prvního. Piva, panáky, dým.</p>
			<p class="MLP_text ParaOverride-1">Občas si přisedne někdo, koho nezná. Což bývá její chvíle. Střihem se adaptuje na konkrétní rovinu komunikace. Úplně to miluje&nbsp;– měnit nářečí, argoty, slangy, ovládat místní repliky, lokální kecy. Mapovat terén. Každého diskutéra bleskově vyhodnotí, mechanicky se vcítí. Což z&nbsp;ní vzhledem k&nbsp;chirurgicky přesné aplikaci frází dělá ostrou společnici. Málokdo stíhá, když se Uma rozjede.</p>
			<p class="MLP_text ParaOverride-1">Ty už vůbec ne. K&nbsp;tomu ten její smích… Liješ do sebe panáky, kyselé kafe, pivo, víno a&nbsp;cider, po čemž tě nad ránem pálí žáha. Míváš dojem, že tě staří kamarádi u&nbsp;stolu zničehonic tak trochu opomíjejí, vynechávají. Oční kontakt i&nbsp;řeč probíhá hlavně mezi nimi a&nbsp;Umou.</p>
			<p class="MLP_text ParaOverride-1">Jdeš se vymočit. V&nbsp;zrcadle na WC vidíš parodii na své mládí.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Vracíte se domů</span></p>
			<p class="MLP_text_bez1radku ParaOverride-1">jako obvykle stejnou trasou&nbsp;– z&nbsp;Nuselské po schodech k&nbsp;parku Na Jezerce. Kolem pustých dětských hřišťat, nudných platanů. Občas se sklouznete na klouzačce, prolezete prolézačkou, vylezete a&nbsp;slezete z&nbsp;něčeho, pro co neexistuje název, na něčem dalším se projedete a&nbsp;zadýcháni jdete dál.</p>
			<p class="MLP_text ParaOverride-1">Najednou vám probodnou oči světlomety tiše stojícího jeepu. Malinký stařec uvnitř ukazuje na dveře spolujezdce. Vypadá to jako scéna z&nbsp;filmu.</p>
			<p class="MLP_text ParaOverride-1">„Smrťák,“ hlesne Uma, „vyřiď to, počkám doma.“</p>
			<p class="MLP_text ParaOverride-1">Hned jak nastoupíš, se stařec rozjede: „Pojďme k&nbsp;věci&nbsp;– rád bych znovu zdůraznil, že si nepřeju, aby o&nbsp;té naší záležitosti věděl kdokoli další.“</p>
			<p class="MLP_text ParaOverride-1">„Nikomu jsem nic neřek.“</p>
			<p class="MLP_text ParaOverride-1">„Kamarádi, rodiče, sourozenci&nbsp;– ani slovo. To říkám se vší vážností.“</p>
			<p class="MLP_text ParaOverride-1">„Chybí mi, pravda, důvod, proč to tajit, případně zmínka o&nbsp;tom, co se stane, když to nedodržím.“</p>
			<p class="MLP_text ParaOverride-1">„Ona zmizí a&nbsp;vy na to doplatíte. Máte děti?“</p>
			<p class="MLP_text ParaOverride-1">„Mám&nbsp;– už jsem to říkal.“</p>
			<p class="MLP_text ParaOverride-1">„Tak víte, že dítě patří tomu, kdo ho vychoval.“</p>
			<p class="MLP_text ParaOverride-1">„Myslíte Umu?“</p>
			<p class="MLP_text ParaOverride-1">„Mm.“</p>
			<p class="MLP_text ParaOverride-1">„Co teda chcete?“</p>
			<p class="MLP_text ParaOverride-1">„Diskrétnost.“</p>
			<p class="MLP_text ParaOverride-1">„Tu dodržuju.“</p>
			<p class="MLP_text ParaOverride-1">„Dobře. Časem se to vyvine, zatím dodržujte, co jste slíbil. Zavezu vás zpátky&nbsp;– chcete?“</p>
			<p class="MLP_text ParaOverride-1">Nechceš. Zabouchneš dveře, vracíš se pěšky kombinací zkratek, oklik, přechodů. Dřepneš na lavičku, která se ti namane do cesty. Sedíš, pozoruješ mraky. Roland Barthes někde říká, že existence jednotlivce je přímo závislá na počtu sociálních rolí, jež zastává. Pracovní vazby, pozice, vzdělání, rodičovství, řidičák, byt, chata, kolektivní sporty, party, kluby, airsoft, stolní společnosti, koníčky, členství a&nbsp;podobně. Čím víc, tím líp.</p>
			<p class="MLP_text ParaOverride-1">Je-li tomu tak, jste oba mrtví. Žijete v&nbsp;ghettu pro dva. Je jisté, že s&nbsp;tím Smrťák počítá. Nakonec se nemálo snažil, aby vás uklidil stranou všech aktivit. Teď se ještě potřebuje ujistit, že panáčkuješ, jak píská.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Hned po přích<a id="_idTextAnchor012"></a>odu</span></p>
			<p class="MLP_text_bez1radku ParaOverride-1">domů otevíráš windows a&nbsp;honíš obživu, zatímco Uma zírá na LCD&nbsp;– s&nbsp;nepochopitelnou radostí vnímá díl padesát let starého kresleného seriálu Jak si Křemílek a&nbsp;Vochomůrka ani nelízli povidel. Následuje pátý díl seriálu Byli jednou dva písaři, Šíp s&nbsp;Uhlířem, Suchánek s&nbsp;Genzerem, Kaiser s&nbsp;Lábusem, Čoko Voko, Butch Cassidy a&nbsp;Sundance Kid. Dále desítky dílů seriálu Uvolněte se, prosím, starší klipy Tenacious&nbsp;D., EKG Malijevského s&nbsp;Rudišem.</p>
			<p class="MLP_text ParaOverride-1">„Kdes vyhrabala Rudiše s&nbsp;Malijevským?“ divíš se. </p>
			<p class="MLP_text ParaOverride-1">„Proč na ně koukám, ptáš se?“</p>
			<p class="MLP_text ParaOverride-1">„No, ptám.“</p>
			<p class="MLP_text ParaOverride-1">„Za posledních sto let měly výrazně větší úspěch dvojice&nbsp;– proč?“</p>
			<p class="MLP_text ParaOverride-1">„Jeden je jakoby bystřejší, druhej pomalejší, zato mívá větší sex appeal. Lidi to maj rádi.“</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Že se můžou smát někomu, kdo je na tý forbíně od toho.“</p>
			<p class="MLP_text ParaOverride-1">„A&nbsp;co ty vaše sociální sítě?“</p>
			<p class="MLP_text ParaOverride-1">„To je totéž, jenom tam chybí moderátor.“</p>
			<p class="MLP_text ParaOverride-1">„Řekla bych, že tam už o&nbsp;smích nejde. Myslím, že skrze ty sítě vyvoláváte ďábla.“</p>
			<p class="MLP_text ParaOverride-1">„Čemu říkáš ďábel?“</p>
			<p class="MLP_text ParaOverride-1">„Sdílený platformě, která vás šmahem připravuje o&nbsp;schopnost osobního náhledu.“</p>
			<p class="MLP_text ParaOverride-1">„Kdes nahrabala tuhletu terminologii?“</p>
			<p class="MLP_text ParaOverride-1">„Od tebe. Ne náhodou přicházíte tímhle způsobem o&nbsp;minulost, o&nbsp;čas, o&nbsp;budoucnost, o&nbsp;vzpomínky, o&nbsp;dětství. Staly se z&nbsp;vás navoněný neurotický vopice.“</p>
			<p class="MLP_text ParaOverride-1">„Sítě jsou plný subjektivního kníkání&nbsp;– jak by to mohlo někomu škodit?“</p>
			<p class="MLP_text ParaOverride-1">„Ztrácíte schopnost rozlišovat, neumíte komunikovat jinak než takhle: Já&nbsp;– já&nbsp;– já! Jste ve stavu nejvyššího ohrožení a&nbsp;neumíte se bránit. Skončíte, ani nebudete vědět jak.“</p>
			<p class="MLP_text ParaOverride-1">„Může bejt. To se opakuje v&nbsp;lidskejch dějinách od prapočátků.“</p>
			<p class="MLP_text ParaOverride-1">„Od prapočátků-ů-ů… ů…“</p>
			<p class="MLP_text ParaOverride-1">„Nojo, možná máš recht. Z&nbsp;druhý strany je fakt, že než přišly počítače, nevěděli jsme nic. Chodili jsme do práce, do hospod, do kina a&nbsp;donekonečna nafukovali pár nepůvodních informací. Jestli jsme byli tehdy schopní se bránit, nevim. Vono ani nebylo před kým.“</p>
			<p class="MLP_text ParaOverride-1">„Teď je?“</p>
			<p class="MLP_text ParaOverride-1">„Teď je, jenže nepřítel je všude. Kdyby nám tu teď na náměstí někdo vodpálil špinavou atomovku&nbsp;– kdy se to dozvíme? Jsou tři, půjdem spát, dozvíme se to v&nbsp;půl jedný vodpoledne? A&nbsp;to ani nemusí nikdo vodpalovat bombu, stačí, že jsme fest pozadu s&nbsp;nájmem a&nbsp;sociálkou. Prosereš daňový přiznání a&nbsp;už jedeš. To nás může zničit stejně rychle. Nedáš si se mnou Hendrick’s bez vokurky?“</p>
			<p class="MLP_text ParaOverride-1">„O&nbsp;jéje&nbsp;– dám!“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Uživit ji i&nbsp;sebe</span></p>
			<p class="MLP_text_bez1radku ParaOverride-1">by nemělo být náročné. Jenže ses na to přechodně vykašlal a&nbsp;teď se ti to vrací&nbsp;– nedoplatky, upomínky, sms s&nbsp;anonymními návrhy výhodných půjček, což je vždy neklamný příznak propadu. Zkoušíš shánět kšefty přes známé z&nbsp;lepších časů. Přes ty, co taky opustili zateplená koryta, protože na jejich dně nezahlédli štěstí. Teď jsou na tom stejně jako ty&nbsp;– navzájem si přeposíláte, co druhý nestíhá. Mizerně placené korektury, webovky, kampaně na prací prášky.</p>
			<p class="MLP_text ParaOverride-1">Na Umu tím pádem nemáš tolik času, kolik bys chtěl. Stává se z&nbsp;toho průměrné spolužití. Vodíš ji ze všech sil po místech, která ti připadají pozoruhodná; jí ale nestojí za půl slova. Ulice Na Václavce plná vil, které jako by vystoupily z&nbsp;choromyslného snu, s&nbsp;ní ani nehne, hřbitov Malvazinky a&nbsp;stříbřité pláně za Prahou jakbysmet. Čili raději chodíte po putykách.</p>
			<p class="MLP_text ParaOverride-1">Co vás k&nbsp;sobě původně táhlo jako magnet, pomalu slábne. Celo­denní rozhovory plné čerstvých jevů a&nbsp;doteků jsou řidší a&nbsp;řidší.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">První dny babího léta</span></p>
			<p class="MLP_text_bez1radku ParaOverride-1">vás vytáhnou ven. Brouzdáte po Klamovce, v&nbsp;Košířích. Stoupáte zalesněným temným dolem lemovaným neméně temnými činžáky vzhůru do kopců. Couráte seschlými libosady, smetišti, odložišti. Uma se rozhlíží, kroutí hlavou jako sova. Nic ji dlouhodobě neza­ujme, zato kdeco prudce udiví.</p>
			<p class="MLP_text ParaOverride-1">Poznenáhlu si všimneš, že se blížíte k&nbsp;místu, kdes v&nbsp;létě přespal a&nbsp;následně potkal Smrťáka. Kde tohle celé začalo.</p>
			<p class="MLP_text ParaOverride-1">Po několika planých odbočkách najdete zničený lesík, pilami podřezaný, skrejpry ohoblovaný remíz. Vzadu za hromadou čerstvých klád se kácí ke straně zbytky dřevěného domu, teď už načisto rozvaleného. Pachatel toho všeho&nbsp;– buldozer&nbsp;– trčí na oplocené hromadě hlíny jako mrtvola teropoda.</p>
			<p class="MLP_text ParaOverride-1">Neodpustíš si úvahu, kde jsou ti, co tady před nedávnem jakž takž existovali. Kam se asi přesunuli, ztratili.</p>
			<p class="MLP_text ParaOverride-1">Uma jde do středu louky, tam se zastaví. Působí fragilně, bezmála průsvitně. Vypadá ještě křehčí než jindy.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Vracíte se zpátky</span></p>
			<p class="MLP_text_bez1radku ParaOverride-1">do civilizace. V&nbsp;dálce spatříš řady topolů, tenisový kurt, hřebeny vil&nbsp;– listím zavalené Košíře. Kopcovité kolonie bývalých boháčů, dožívajících ve stínu nových zbohatlíků.</p>
			<p class="MLP_text ParaOverride-1">Tady někde bydlí Emilie, dávná kamarádka. Dlouho jste se neviděli. Zachce se ti ji pozdravit. Metodou pokus&nbsp;– omyl najdete ulici a&nbsp;nakonec i&nbsp;dům.</p>
			<p class="MLP_text ParaOverride-1">Tiskneš zvonek.</p>
			<p class="MLP_text ParaOverride-1">„Ahój, ahoj, už jdu!“ křičí známá ze tmy.</p>
			<p class="MLP_text ParaOverride-1">V&nbsp;momentě, kdy vrzne branka, se lekneš&nbsp;– tahle ženská to pozná. Prokoukne vás. Má bystré oko a&nbsp;dar nadhledu.</p>
			<p class="MLP_text ParaOverride-1">Objímáte se, pusinkujete. Vítám vás, příšery! Nazdár, Emilkó!</p>
			<p class="MLP_text ParaOverride-1">Vede vás do kuchyně, kde vám ukazuje černobílé fotky dvou rozesmátých holčiček, což je jednak Emilie, když jí bylo šestnáct, jednak její šestiletá vnučka. Sedáte ke stolu s&nbsp;plastovým ubrusem. Bum&nbsp;– přistane na něm půl láhve hruškovice.</p>
			<p class="MLP_text ParaOverride-1">Fajn, říkáš si&nbsp;– to půjde. Udržuj hlahol a&nbsp;obecně sdílená témata. V&nbsp;nich se Uma vyzná.</p>
			<p class="MLP_text ParaOverride-1">Sama už dává do placu první žoviální historku. Drobátko víc hýká, než se sluší, chvílemi drobně prská, ale jinak je vtipná jako čert.</p>
			<p class="MLP_text ParaOverride-1">Hostitelka se směje naprosto po košířovsku, sype do misky suché švestky, krájí sekanou, dlouze mluví o&nbsp;sobě, rozlévá hruškovici.</p>
			<p class="MLP_text ParaOverride-1">Sedíte venku na terásce. Ženské řeší témata, do kterých absolutně nevidíš. Jedna naváže, kde druhá skončí. Emilka se chechtá jako námořník. Pokouší se cídit brýle mastnou utěrkou.</p>
			<p class="MLP_text ParaOverride-1">Uma zvolila výpověď i&nbsp;tón skromné světačky. Žasneš, jaké trsy informací umí rozvinout a&nbsp;podat s&nbsp;ledabylou lehkostí.</p>
			<p class="MLP_text ParaOverride-1">Cítíš, že ses nevídaně rychle opil. Zapomněl ses najíst. Hledíš úkosem na ty dvě a&nbsp;posloucháš, co říkají, ač ne všemu rozumíš. Jsi fascinován Umou v&nbsp;akci. Nikdy se neopakuje, je přirozená, nenudí, má elektrický šmrnc.</p>
			<p class="MLP_text ParaOverride-1">„Neseď tu jak pecka a&nbsp;skoč nám pro slivovici, je na mrazáku v&nbsp;lednici, lednice je v&nbsp;koupelně za kuchyní, světlo vpravo za dveřma,“ zapojuje tě kamarádka do hry. „Šup!“</p>
			<p class="MLP_text ParaOverride-1">Rozsvěcíš světlo, otevíráš mrazák, bereš láhev mrazivé tekutiny, neseš ji na terásku.</p>
			<p class="MLP_text ParaOverride-1">Kamarádka nalévá. Vychutnáš vteřinovou dehydrataci spáleného chřtánu, řekneš ááá.</p>
			<p class="MLP_text ParaOverride-1">Ženy jsou zabrány do řeči. Hodnotí, ptají se, namítají, odpovídají si. Přesouvají se dovnitř, ty sedíš dál venku a&nbsp;piješ husté kafe.</p>
			<p class="MLP_text ParaOverride-1">„Tohle je muj muž&nbsp;– psychiatr,“ duní dům, „mám tu po něm knihovnu! Kdybys chtěla, vem si, co chceš, já to nenávidim. Možná bych si nechala Vondráčka, toho mám ráda, ale Knobloch, Höschl, Freund, Weiss, Nevole? Pryč s&nbsp;tim! To si puč! Nemusíš to vracet! Tohle si nepučuj&nbsp;– je to nudný! No a&nbsp;co ten tvůj?“ tlumí Emilka jek.</p>
			<p class="MLP_text ParaOverride-1">Hovoří o&nbsp;mně.</p>
			<p class="MLP_text ParaOverride-1">Uma mhouří zornice, cosi říká. Chechtají se jako dvě strigy.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">V&nbsp;půl třetí v&nbsp;noci se potácí</span></p>
			<p class="MLP_text_bez1radku ParaOverride-1">úzkou uličkou po kočičích hlavách navzájem se objímající šestinohý tvor.</p>
			<p class="MLP_text ParaOverride-1">Emilka křičí: „Autobus vám vodjel, holátka, musíte pěšky&nbsp;– to vám úplně závidím! Podívej, jak se motám!“</p>
			<p class="MLP_text ParaOverride-1">„Poď s&nbsp;náma,“ navrhuje Uma.</p>
			<p class="MLP_text ParaOverride-1">„Blbost, brambůrko&nbsp;– mám třicet metrů vodtuď barák! Naopak můžete přespat vy u&nbsp;mě!“</p>
			<p class="MLP_text ParaOverride-1">„Příště!“ křičíš do oranžové noci.</p>
			<p class="MLP_text ParaOverride-1">Klesáte pěšky dolů divně pomotanými ulicemi přerušovanými železničními kolejemi, rozdrápanými staveništi, černě šumícími lesíky.</p>
			<p class="MLP_text ParaOverride-1">„Na co myslíš?“ vydechne Uma a&nbsp;z&nbsp;nosu jí vyletí kapička třpytivé tekutiny.</p>
			<p class="MLP_text ParaOverride-1">„Listuju v&nbsp;paměti.“</p>
			<p class="MLP_text ParaOverride-1">„V&nbsp;uložených položkách?“</p>
			<p class="MLP_text ParaOverride-1">„No&nbsp;– nic tam ale nehledám, nechávám to volně.“</p>
			<p class="MLP_text ParaOverride-1">„Co najdeš, když to necháš volně?“</p>
			<p class="MLP_text ParaOverride-1">„Vidím se, jak vcházím do hotelovýho pokoje v&nbsp;Olomouci v&nbsp;červenci 2013 zmoklej na kost, venku se ženěj čerti a&nbsp;v&nbsp;koupelně visí cedulka: Přejete-li si vyměnit použité ručníky, hoďte je na zem. Stojím a&nbsp;dumám nad tím poselstvím.“</p>
			<p class="MLP_text ParaOverride-1">„Co bylo poselství ručníků?“</p>
			<p class="MLP_text ParaOverride-1">„Duch Moravy. Morava je brána Orientu. Lidi většinou přímočařejší, srdečnější, archaičtější, míň zkažený, byť patřičně vychcaný. Nebo teda zkažený po svým, jinak než u&nbsp;nás. Moravan je člověk z&nbsp;Moravy, území na východ od Čech.“</p>
			<p class="MLP_text ParaOverride-1">„Vím, kde je Morava, nejsem kráva. Co je češství?“</p>
			<p class="MLP_text ParaOverride-1">„Češství nemá tvar ani vůli, natož typickej projev nebo aspoň schopnost soudit, srovnávat. Hloupost smíchaná s&nbsp;nostalgií, prázdnotou, buranstvím, se sklonem k&nbsp;frázím a&nbsp;ke kriminálnímu chování.“</p>
			<p class="MLP_text ParaOverride-1">„Myslíš vraždy?“</p>
			<p class="MLP_text ParaOverride-1">„Vraždy u&nbsp;nás minimálně, i&nbsp;když poslední dobou rychle přibejvaj, ale hlavně zlodějny, lži, křivárny, praní peněz na nejvyšší úrovni, zkrátka gangsterský praktiky.“</p>
			<p class="MLP_text ParaOverride-1">„V&nbsp;jiným státě by se ti žilo líp?“</p>
			<p class="MLP_text ParaOverride-1">„Ne&nbsp;– tady to aspoň znám.“</p>
			<p class="MLP_text ParaOverride-1">„Ty už mě nemáš rád,“ povídá zničehonic.</p>
			<p class="MLP_text ParaOverride-1">„Nejvíc, jak jsem kdy koho měl.“</p>
			<p class="MLP_text ParaOverride-1">„Tak proč mě hlídáš, když si s&nbsp;někým povídám?“</p>
			<p class="MLP_text ParaOverride-1">„Nehlídám tě. Mám akorát strach, aby se neprofláklo, že seš…“</p>
			<p class="MLP_text ParaOverride-1">„Profláknu to kdyžtak já, to se tě netýká.“</p>
			<p class="MLP_text ParaOverride-1">„Týká, když jde o&nbsp;tebe.“</p>
			<p class="MLP_text ParaOverride-1">„Netýká.“</p>
			<p class="MLP_text ParaOverride-1">„Umo…“</p>
			<p class="MLP_text ParaOverride-1">„Dej mi pokoj.“</p>
			<p class="MLP_text ParaOverride-1">„Cože?“</p>
			<p class="MLP_text ParaOverride-1">„Dej mi pokoj.“</p>
			<p class="MLP_text ParaOverride-1">„Umo!“</p>
			<p class="MLP_text ParaOverride-1">„Máš mě rád, já vim.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Běžná vztahová krize,</span></p>
			<p class="MLP_text_bez1radku ParaOverride-1">dalo by se říct. Nedokážeš jí nabídnout nic nového. Je pozdě cestovat k&nbsp;Atlantiku, jet se opít do Finska, případně chcípnout na Island. Pozdě vymýšlet novou společnou vášeň, nebo aspoň recyklovat nedávné časy plné her. Jedině ještě procházky se psem ji dokážou rozehřát. Procházky se psem a&nbsp;chlast.</p>
			<p class="MLP_text ParaOverride-1">Od tvého kamaráda Tondy, s&nbsp;nímž občas končíváte v&nbsp;kalírně zvané Pink Floyd, se naučila pít absint. Našla zalíbení v&nbsp;zeleném jedu plném škodlivých esencí. Je fakt, že nemá játra ani ledviny. Nějaký flitr bude mít, ale mnohem jednodušší. Tonda je zubař. Pamatuješ si na moment, kdy se Uma čemusi zplna hrdla smála a&nbsp;MUDr. nevěřícně hleděl na její dokonale symetrické zuby.</p>
			<p class="MLP_text ParaOverride-1">„Bylas někdy u&nbsp;zubaře?“ optal se.</p>
			<p class="MLP_text ParaOverride-1">„Nevím,“ odpověděla, čímž si získala zájem publika.</p>
			<p class="MLP_text ParaOverride-1">Tamtéž se taky naučila pít raketky&nbsp;– kolínka složená ze silného destilátu, silné kávy a&nbsp;šlehačky. Nás normály odrovná už třetí várka, kdežto Uma je nezničitelná. Když do sebe kopne sedmou, začínají i&nbsp;ti nejotupělejší štamgasti sršet periferním vtipem, mrkat na sebe, fandit slečince.</p>
			<p class="MLP_text ParaOverride-1">Jenom tvoje dávná kolegyně z&nbsp;jakéhosi grafického studia, která tam sedává a&nbsp;pravidelně nasává, tě vezme stranou a&nbsp;podrobí tě krátkému výslechu.</p>
			<p class="MLP_text ParaOverride-1">„To je ňákej fór nebo co?“ ptá se.</p>
			<p class="MLP_text ParaOverride-1">„To je moje holka.“</p>
			<p class="MLP_text ParaOverride-1">„Mě nelakuj, prosimtě, poznám člověka&nbsp;– todle neni člověk, to je ňáká Barbarella.“</p>
			<p class="MLP_text ParaOverride-1">Kolegyně je mediální analytik. Odbornice na lidské slabosti. Další po dlouhé době, kdo vám neskočil na špek.</p>
			<p class="MLP_text ParaOverride-1">„Moje holka, nejlepší ze všech, co jsem poznal,“ opakuješ&nbsp;– máš v&nbsp;sobě čtyři raketky.</p>
			<p class="MLP_text ParaOverride-1">„Tak jo&nbsp;– jestli je to ňáká performance, nejsem cílovka. A&nbsp;jinak dobrý, makáš? Chlastáš?“</p>
			<p class="MLP_text ParaOverride-1">„Jak vidíš.“</p>
			<p class="MLP_text ParaOverride-1">„No tak já jdu, pa!“ vlepí ti pusu umaštěnou jelením lojem.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Cestou domů</span></p>
			<p class="MLP_text_bez1radku ParaOverride-1">močíš do suchých pcháčů u&nbsp;zdi. Uma rázuje dál. Nečeká na tebe. Kdybys ji nedohnal, půjde tím svým husarským krokem, kam ji oči povedou. Zahne za roh, zmizí. Vyběhne schody a&nbsp;je v&nbsp;ulici, kde ještě nebyla. Kde to ještě neprozkoumala.</p>
			<p class="MLP_text ParaOverride-1">Doma se objeví v&nbsp;noci či k&nbsp;ránu. Zatím se vždycky vrátila, nicméně si umíš představit, že jednoho dne nepřijde.</p>
			<p class="MLP_text ParaOverride-1">Její mládí je pryč. Trvalo pár měsíců, teď je z&nbsp;ní dospělá bytost. Už nevstřebává informace s&nbsp;nadšením postpuberty. Nehodnotí je. Neptá se. Nemusí se ptát&nbsp;– už to taky vidí, jak a&nbsp;z&nbsp;čeho se tady žije.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">„Nepůjdeme trochu mezi lidi?“</span></p>
			<p class="MLP_text_bez1radku ParaOverride-1">zní její každodenní otázka. Kde ty lidi pořád brát, říkáš si a&nbsp;projíždíš adresář. Jsou na stážích, v&nbsp;cizině, na horách, na ATD, mají děti, jsou po úrazu, po sebevraždě, berou kortikoidy, někteří jsou v&nbsp;politice, další sedí, jiní se odstěhovali „za město“. Mnozí se srdečně vymluví, protože pro ně nejsi dost in. Čtyři až pět autenticky zábavných chlapíků a&nbsp;dvě tři prima ženské nepřipadají v&nbsp;úvahu, protože se děsí neznámých jedinců opačného pohlaví.</p>
			<p class="MLP_text ParaOverride-1">A&nbsp;tak chodíte na blind do míst, kde je pravděpodobné, že někoho natapírujete. A&nbsp;taky ano&nbsp;– tady sedí Peťan, támhle Lemmy, Jakub s&nbsp;Michalem, Olina, Anča, Radka. Uma se s&nbsp;nimi ihned dává do řeči. I&nbsp;ti, co měli v&nbsp;plánu mlčet, jí obratem hrají do noty, shodují se, kývají, objednávají šnaps. Uma v&nbsp;krátkém čase ovládne stůl. Mluví s&nbsp;každým zvlášť a&nbsp;se všemi dohromady.</p>
			<p class="MLP_text ParaOverride-1">Doteď jsi měl za to, že když se zakecá, dělá to proto, že ráda diskutéra oblbne pomocí bleskových replik a&nbsp;vzápětí ho má na lopatě. Teď ale vidíš, jak se vrhá do hovoru se vší energií, vyptává se, chechtá, sama nabízí variace, historky, odpovědi. Dokonale zvládla veškeré typy komunikace včetně cíleného mlčení.</p>
			<p class="MLP_text ParaOverride-1">Užíráš se žárlivostí. Jednoho dne toho máš dost. Zvedneš se, platíš u&nbsp;pultu, jdeš k&nbsp;Umě.</p>
			<p class="MLP_text ParaOverride-1">„Jdeme?“ povídáš.</p>
			<p class="MLP_text ParaOverride-1">„Já tu ještě zůstanu,“ opáčí.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Nezbývá ti</span></p>
			<p class="MLP_text_bez1radku ParaOverride-1">než jít sám. Je na světě chvíli, říkáš si, potřebuje zážitky, impulzy, přej jí to. Nesmíš jí v&nbsp;tom bránit. Běhat opičí dráhu od snídaně do večeře není pro ni. Miluje nová setkání, večerní provoz. Ráda pokecá s&nbsp;taxíkářem, studuje lidskou náplň nočních ulic, podniků, spojů.</p>
			<p class="MLP_text ParaOverride-1">Když nejsi s&nbsp;ní, čekáváš na ni. Zatím vždycky dorazila před rozedněním. Čas si krátíš béčkovými japonskými filmy, kde přijít o&nbsp;jazyk či o&nbsp;penis je základní minimum.</p>
			<p class="MLP_text ParaOverride-1">Vědomí, že teď někde s&nbsp;někým klábosí, tě zvolna, ale nezastavitelně připravuje o&nbsp;zbytky rozvahy. Kde je, ta tvoje křehoučká? Ta se smrtícím pohledem? To už k&nbsp;sobě nepatříte?</p>
			<p class="MLP_text ParaOverride-1">V&nbsp;půl čtvrté se otřesou schody, zarachotí klíč. Jsi tak ožvýkán smutkem, že raději předstíráš spánek. Cítíš, jak se svléká, jak si lehá, jak leží.</p>
			<p class="MLP_text ParaOverride-1">Nevnímá tě. Drmolí cosi pro sebe: „Eusti-gmato-fyti prej vydržej velkej náraz, dozvídám se, teda… Náraz meteoritu do země rychlostí sedm kilometrů za vteřinu, pane jo!“</p>
			<p class="MLP_text ParaOverride-1">„Co povídáš?“ nedá ti to.</p>
			<p class="MLP_text ParaOverride-1">„Ále&nbsp;– nannochloropsis je jednoduchý mikroorganizmus, který zároveň patří k&nbsp;jedný ze skupin endosymbiotických eukaryot. To znamená, že nejde o&nbsp;žádnýho blbečka&nbsp;– stojí za ním dlouhá evoluce fotosyntetických bakterií, eukaryotních hostitelů a&nbsp;jejich společný symbiózy.“</p>
			<p class="MLP_text ParaOverride-1">„Děláš si ze mě prdel, viď,“ vzdychneš.</p>
			<p class="MLP_text ParaOverride-1">„Právě že nedělám. Týká se to prazákladů života&nbsp;– čili i&nbsp;tebe.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Další Smrťákův telefonát</span></p>
			<p class="MLP_text_bez1radku ParaOverride-1">je stručný: „Jste doma?“</p>
			<p class="MLP_text ParaOverride-1">„Jsem.“</p>
			<p class="MLP_text ParaOverride-1">„Musím s&nbsp;váma mluvit.“</p>
			<p class="MLP_text ParaOverride-1">„Poslouchám.“</p>
			<p class="MLP_text ParaOverride-1">„Osobně.“</p>
			<p class="MLP_text ParaOverride-1">„Kdy?“</p>
			<p class="MLP_text ParaOverride-1">„Stojím jako obyčejně.“</p>
			<p class="MLP_text ParaOverride-1">Už ti ani nepřijde, že se k&nbsp;tobě chová, jako bys mu patřil. Pře­dimenzovaný bourák parkuje před průchodem k&nbsp;divadlu. Než si pěstovat stihomam, že tě sledují, bereš to, jak to je&nbsp;– sledují tě.</p>
			<p class="MLP_text ParaOverride-1">Provedeš úkon usednutí na přední sedadlo.</p>
			<p class="MLP_text ParaOverride-1">„O&nbsp;co jde?“ otvíráš řeč.</p>
			<p class="MLP_text ParaOverride-1">„Příští pátek musí do servisu.“</p>
			<p class="MLP_text ParaOverride-1">„Jak, do servisu?“</p>
			<p class="MLP_text ParaOverride-1">„K&nbsp;prohlídce do Lysolajů.“</p>
			<p class="MLP_text ParaOverride-1">„Zeptám se jí, jestli souhlasí.“</p>
			<p class="MLP_text ParaOverride-1">„Její souhlas nehraje roli.“</p>
			<p class="MLP_text ParaOverride-1">„Chováte se jako její majitel.“</p>
			<p class="MLP_text ParaOverride-1">„Což jsem.“</p>
			<p class="MLP_text ParaOverride-1">„Můžu se na něco zeptat?“</p>
			<p class="MLP_text ParaOverride-1">„Nemůžete, ale bylo by vhodný, kdybyste jel s&nbsp;sebou&nbsp;– byla by míň nervózní.“</p>
			<p class="MLP_text ParaOverride-1">„Pojedu.“</p>
			<p class="MLP_text ParaOverride-1">„Správně.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">Uma luxuje;</span></p>
			<p class="MLP_text_bez1radku ParaOverride-1">zaujal ji vysavač. Baví ji to. Postupuje nesoustavně&nbsp;– pár pavučin na stropě, prach v&nbsp;zákoutích, tu a&nbsp;tam místa, kam by ses v&nbsp;životě nepodíval. Dá na stůl židli, balancuje na ní, vysává lustr. Drobky na koberci a&nbsp;hromady prachu pod postelí nechá, ty jí neinteresují.</p>
			<p class="MLP_text ParaOverride-1">„Nevolal Smrťák?“ volá do ječení motoru.</p>
			<p class="MLP_text ParaOverride-1">„Volal.“</p>
			<p class="MLP_text ParaOverride-1">Vypíná vysavač: „Co chtěl?“</p>
			<p class="MLP_text ParaOverride-1">„Něco kolem údržby, ještě se ozvou.“</p>
			<p class="MLP_text ParaOverride-1">„Musím tam jít?“</p>
			<p class="MLP_text ParaOverride-1">„Prej jo.“</p>
			<p class="MLP_text ParaOverride-1">„Nechci tam,“ odhodí hadici a&nbsp;jde si sednout do křesla. „Já tam nechci.“</p>
			<p class="MLP_text ParaOverride-1">„Nemoh bych to vyřídit za tebe&nbsp;– dojet pro ty tvý masti a&nbsp;vodičky třeba?“ ptáš se.</p>
			<p class="MLP_text ParaOverride-1">„Chtějí vidět <span class="MLP_znak_kurziva_11b">mě</span>. Já mám strach.“</p>
			<p class="MLP_text ParaOverride-1">„Z&nbsp;čeho?“</p>
			<p class="MLP_text ParaOverride-1">„Nevím z&nbsp;čeho.“</p>
			<p class="MLP_text ParaOverride-1">„Pojedu tam s&nbsp;tebou.“</p>
			<p class="MLP_text ParaOverride-1">„Pojedeš?“</p>
			<p class="MLP_text ParaOverride-1">„Jo.“</p>
			<p class="MLP_text ParaOverride-1">„Pojeď, tím mi hodně pomůžeš&nbsp;– budeš stát na zahradě se Smrťákem a&nbsp;klábosit o&nbsp;MiGu-15.“</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">V&nbsp;pátek ráno</span></p>
			<p class="MLP_text_bez1radku ParaOverride-1">brzdí Smrťákův vehikl před domem. S&nbsp;jistou škodolibostí pozoruješ vikýřem, jak nekonečně složitě opouští obludu pomocí francouzských holí. Belhá se do domu. Poté máš možnost sledovat, jak se zoufale snaží dostat po vachrlatých plechových schodech do vaší komůrky.</p>
			<p class="MLP_text ParaOverride-1">Vydýchá se, posadí se, nechá si uvařit kafe a&nbsp;hned k&nbsp;Umě: „Jak víte, je nejvyšší čas na prohlídku&nbsp;– je to ve vašem zájmu.“</p>
			<p class="MLP_text ParaOverride-1">Vyká jí.</p>
			<p class="MLP_text ParaOverride-1">„Mně je dobře,“ namítá Uma.</p>
			<p class="MLP_text ParaOverride-1">„Víte, na čem jsme se dohodli.“</p>
			<p class="MLP_text ParaOverride-1">„Chci tu dohodu změnit.“</p>
			<p class="MLP_text ParaOverride-1">„Nemůžete.“</p>
			<p class="MLP_text ParaOverride-1">„Já tam ale nechci.“</p>
			<p class="MLP_text ParaOverride-1">„Tak věc nestojí, jestli chcete nebo ne.“</p>
			<p class="MLP_text ParaOverride-1">Uma mrkne na mě. Pokrčím rameny. Možná to vnímá jako zradu, ale co já vím, kdo z&nbsp;těch dvou má pravdu.</p>
			<p class="MLP_text ParaOverride-1">Pomáhat Smrťákovi ze schodů je úmorně složitá groteska.</p>
			<p class="MLP_text ParaOverride-1">Soukáme se do vysokého auťáku. Uma na zadním sedadle mlčí. Ač je venku krásně, stařík přitápí motorem, límec péřové bundy vyhrnutý k&nbsp;uším, přes kokos naraženou bekovku. Tu a&nbsp;tam po tobě hodí okem podlitým bledou krví. Během cesty nepadne ani slovo.</p>
			<p class="MLP_text_bez1radku_-12-0- ParaOverride-1"><span class="MLP_znak_tucne_11b">V&nbsp;Lysolajích Smrťák otevře</span></p>
			<p class="MLP_text_bez1radku ParaOverride-1">dveře a&nbsp;řekne Umě: „Pojďte.“</p>
			<p class="MLP_text ParaOverride-1">„Vy ne,“ řekne tobě a&nbsp;vede ji po schodech do nitra vily. </p>
			<p class="MLP_text ParaOverride-1">Za pár minut je zpátky, sedne vedle tebe. Vytáhne placku, lokne si, nabídne ti, lokneš si též.</p>
			<p class="MLP_text ParaOverride-1">„Poslyšte,“ povídá, „snad už chápete, že vám ji nemůžeme dát k&nbsp;volnýmu užívání.“</p>
			<p class="MLP_text ParaOverride-1">„Tak proč jste mě do toho tahal?“</p>
			<p class="MLP_text ParaOverride-1">„Nerad bych, aby to znělo cynicky, ale bylo třeba ji otestovat. Krom toho jsem měl za to, že vás to pobaví…“</p>
			<p class="MLP_text ParaOverride-1">„Hm.“</p>
			<p class="MLP_text ParaOverride-1">„Nejste tak hloupej&nbsp;– snad jste si nemyslel, že vám ji dáme k&nbsp;Vánocům?“</p>
			<p class="MLP_text ParaOverride-1">„Měl jste mi říct hned na začátku, o&nbsp;co jde.“</p>
			<p class="MLP_text ParaOverride-1">„To byste nesebral odvahu, přiznejte si to,“ zchytrale se usmívá opičími rty.</p>
			<p class="MLP_text ParaOverride-1">Kdyby nebyl tak křehký, přisámbůh bys mu tu jeho holou hlavičku plnou tmavých fleků omlátil o&nbsp;volant. Kdoví, jestli bys dokázal včas přestat. Jestli bys mu ten auťák nerozmlátil celý.</p>
			<p class="MLP_text ParaOverride-1">„Nedramatizujme to,“ ševelí stařec. „Dneska se provede údržba… U&nbsp;vás může být ještě tak dva tři měsíce, pak ji stáhneme. Abych nezapomněl, dneska vás poprosím o&nbsp;čtyřicet tisíc&nbsp;– jestli se chcete na věci podílet, musíte hradit náklady. Žádný převody z&nbsp;konta&nbsp;– rovnou. Bankomat&nbsp;– druhou ulicí doprava, za rohem vedle pošty.“</p>
			<p class="MLP_text ParaOverride-1">Vystoupíš, jdeš daným směrem. Ulice vyhlíží jako nafilmovaná. Jako by neměla žádnou hmotnost, jen světelnost. Listnáče se kývají, jako by spolu mluvily.</p>
			<p class="MLP_text ParaOverride-1">Naťukáš kód, bankomat vyplázne paklík papírů, strčíš je do kapsy, vracíš se, nastoupíš, v&nbsp;jeepu je hodíš do přihrádky.</p>
			<p class="MLP_text ParaOverride-1">„Díky,“ řekne stařec.</p>
			<p class="MLP_text ParaOverride-1">„Neexistuje možnost, jak to vyřešit jinak?“ říkáš.</p>
			<p class="MLP_text ParaOverride-1">„Ne.“</p>
			<p class="MLP_text ParaOverride-1">„Třeba formou pronájmu?“</p>
			<p class="MLP_text ParaOverride-1">„Nebuďte směšnej.“</p>
			<p class="MLP_text ParaOverride-1">„Nejradši bych vás uškrtil.“</p>
			<p class="MLP_text ParaOverride-1">To dědka rozveselí. Kuckavě se rozhihňá: „To byste ovšem zabil i&nbsp;ji. Dáte si eště?“</p>
			<p class="MLP_text ParaOverride-1">„Dám.“</p>
			<p class="MLP_text ParaOverride-1">„Sklon k&nbsp;alkoholu má po mně,“ raduje se, „jenže jí to na rozdíl ode mě neškodí. Když jsem lítal MiG-15bis, pili jsme čistej líh, co se dodával v&nbsp;rámci provozu, než nám na to přišli a&nbsp;začali ho dodávat znehodnocenej barvivem. Grog z&nbsp;čistýho lihu, citrón a&nbsp;trocha karamelu, chutnější nápoj snad ani neexistuje…“</p>
			<p class="MLP_text ParaOverride-1">Smrťák žvaní, ty myslíš na Umu. Na to, jak se jí sem nechtělo. Proč asi. Sedíš, piješ a&nbsp;nemáš dost kuráže, abys cokoliv udělal. Třeba šel dovnitř zjistit, jak ten Umin test vypadá.</p>
			<p class="MLP_text ParaOverride-1">„Mimochodem,“ říká Smrťák, „co ty její oleje, kosmetika, krémy, bez kterejch se neobejde? Odvezete jí je sám? Neodvezete&nbsp;– ani toho nejste schopen. V&nbsp;sedm vám je tam hodím, koukejte bejt doma.“</p>
		</div>
</body>
</html>